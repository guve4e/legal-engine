{
  "ldoc_id": "2137191158",
  "doc_type": "pravilnik",
  "source_url": "https://lex.bg/mobile/ldoc/2137191158",
  "list_title": "Правилник за организация на дейността на висшия съдебен съвет и на неговата администрация",
  "law_title": "Правилник за организация на дейността на висшия съдебен съвет и на неговата администрация",
  "text": "Четвъртък, 27 Ноември\n\nНОВИНИ НОРМИ ЛИЦА ИНСТИТУЦИИ\n\nНОВИНИ\n\nНОРМИ\n\nЛИЦА\n\nИНСТИТУЦИИ\n\nКонституция Правилници Кодекси Правилници по прилагане Наредби Последен брой на ДВ Закони ПРАВИЛНИК ЗА ОРГАНИЗАЦИЯ НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ В сила от 22.02.2019 г. Издаден от Висшия съдебен съвет Обн. ДВ. бр. 16 от 22 Февруари 2019г. , изм. ДВ. бр. 70 от 30 Август 2022г. , изм. и доп. ДВ. бр. 58 от 7 Юли 2023г. , изм. и доп. ДВ. бр. 107 от 20 Декември 2024г. Глава първа. ОБЩИ РАЗПОРЕДБИ Чл. 1. С този правилник се уреждат основните въпроси, свързани с дейността и организацията на работа на Висшия съдебен съвет и със структурата, функциите и организацията на работа на неговата администрация. Чл. 2. (1) Висшият съдебен съвет е постоянно действащ орган, който представлява съдебната власт, осигурява и отстоява нейната независимост, определя състава и организацията на работа на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване. (2) Дейността на Висшия съдебен съвет се осъществява при спазване на принципите на законност, независимост, съразмерност, истинност, равенство, самостоятелност, безпристрастност, бързина, достъпност, публичност, прозрачност, последователност и предвидимост. (3) Висшият съдебен съвет е юридическо лице със седалище в София. Той осъществява правомощията си чрез пленум, съдийска и прокурорска колегия и се представлява от един от изборните му членове, определен с решение на пленума на Висшия съдебен съвет. Чл. 3. (1) Висшият съдебен съвет има официален кръгъл печат, съдържащ елементите, посочени в чл. 16, ал. 5 от Закона за съдебната власт . В средата е изобразен държавният герб на Република България, около който е написано \"Република България. Висш съдебен съвет\". (2) Официалният печат се полага само върху оригиналите на актовете на пленума и на колегиите, както и върху официални документи с дългосрочна валидност, подписани от председателстващите пленума и колегиите и от представляващия Висшия съдебен съвет. (3) За служебни цели се използва служебен печат, който е с кръгла форма, с надпис в средата \"Република България\", около който е написано \"Висш съдебен съвет\". (4) Главният секретар на Висшия съдебен съвет утвърждава образците на официалния и служебния печат и определя служителите, които ги съхраняват и полагат. Чл. 4. (1) При осъществяване на своите правомощия Висшият съдебен съвет непосредствено взаимодейства със съдии, прокурори и следователи от всички нива на органите на съдебната власт. (2) При осъществяване на своите правомощия Висшият съдебен съвет взаимодейства с президента на Република България, Народното събрание, Конституционния съд, с централни и териториални органи на изпълнителната власт и техните администрации, както и с други ведомства. (3) Висшият съдебен съвет осъществява сътрудничество със съсловните организации на съдиите, прокурорите и следователите, на съдебните служители, с други юридически лица с нестопанска цел с дейност в областта на правосъдието, както и с консултативни органи, създадени с решение на Висшия съдебен съвет. Чл. 5. (1) При осъществяване на своите правомощия Висшият съдебен съвет се подпомага от администрация. (2) Дейността на администрацията на Висшия съдебен съвет се осъществява при спазване на принципите на законност, безпристрастност, компетентност, отговорност, ефективност, публичност, прозрачност и спазване на професионалната етика на съдебните служители. (3) Администрацията на Висшия съдебен съвет се ръководи от главен секретар. (4) При осъществяване на своите функции администрацията на Висшия съдебен съвет взаимодейства с органите на съдебната власт и с други държавни и общински институции, невключени в съдебната система, както и с юридически и физически лица. Глава втора. ВИСШ СЪДЕБЕН СЪВЕТ Раздел I. Правомощия на пленума на Висшия съдебен съвет Чл. 6. Пленумът на Висшия съдебен съвет се състои от всички членове на съвета. Чл. 7. Пленумът на Висшия съдебен съвет: 1. приема проекта на бюджета на съдебната власт; 2. приема решение за прекратяване на мандата на изборен член на Висшия съдебен съвет при условията на чл. 130, ал. 8 от Конституцията ; 3. организира квалификацията на съдиите, прокурорите и следователите; 4. изслушва и приема годишните доклади на органите на съдебната власт по чл. 84, т. 16 от Конституцията ; 5. управлява недвижимите имоти на съдебната власт; 6. прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор; 7. по предложение на една от колегиите след съгласуване с министъра на правосъдието или по предложение на министъра на правосъдието, а по отношение на военните съдилища - след съгласуване с министъра на отбраната, определя броя, съдебните райони и седалищата на районните, окръжните, военните, административните и апелативните съдилища и прокуратури, създава и закрива съдилища и прокуратури, променя тяхното седалище и определя населените места, в които се разкриват териториални отделения към съответния районен съд и към съответната районна прокуратура; 8. по предложение на една от колегиите след съгласуване с административните ръководители на органите на съдебната власт определя броя на съдиите, прокурорите и следователите във всички съдилища, прокуратури и следствени отдели съобразно степента на натовареност; 9. определя броя на служителите и структурата на администрацията на Висшия съдебен съвет и на Националния институт на правосъдието по предложение на съответния ръководител; 10. определя възнагражденията на съдиите, прокурорите и следователите; 11. изготвя и внася в Народното събрание до 31 май годишен доклад за своята дейност заедно с годишния доклад за дейността на Инспектората към Висшия съдебен съвет и с годишните доклади на Върховния касационен съд, на Върховния административен съд и на главния прокурор; 12. изготвя и оповестява годишен доклад за независимостта и прозрачността на дейността на органите на съдебната власт и на собствената си дейност, който предоставя за обществено обсъждане; 13. дава становища на Министерския съвет и на Народното събрание по законопроекти, които се отнасят до съдебната власт; 14. създава постоянни и временни комисии за подпомагане на дейността си; 15. приема правилник за организацията на дейността си и за дейността на администрацията на Висшия съдебен съвет, който се обнародва в \"Държавен вестник\"; 16. създава и поддържа електронен публичен регистър на всички свои решения и мотивите към тях; 17. в предвидените от закона случаи издава подзаконови нормативни актове; 18. одобрява автоматизираните информационни системи за органите на съдебната власт след съгласуване с министъра на правосъдието и осигурява системната им интеграция и оперативната им съвместимост; 19. издава класификатор на длъжностите в администрацията на Висшия съдебен съвет и Националния институт на правосъдието, а след съгласуване с главния инспектор - и на Инспектората към Висшия съдебен съвет; 20. създава и поддържа електронен публичен регистър на всички проекти, които имат предмет функционирането на органите на съдебната власт, изпълнявани от организациите по чл. 217 от Закона за съдебната власт ; 21. (нова - ДВ, бр. 107 от 2024 г.) избира националния член от Република България в Агенцията на Европейския съюз за сътрудничество в областта на наказателното правосъдие (Евроюст), неговия заместник и помощника на националния член въз основа на подбор, проведен съгласно приети от пленума правила, и чрез министъра на правосъдието уведомява Евроюст и Европейската комисия за избора; 22. (нова - ДВ, бр. 107 от 2024 г.)  по предложение на съответната колегия одобрява Кодекс за етично поведение на българските съдии, съответно Кодекс за етично поведение на българските прокурори и следователи; 23. (предишна т. 21 - ДВ, бр. 107 от 2024 г.) определя с решение изборен член, който да представлява Висшия съдебен съвет, както и изборен член, който да подписва документите, свързани с изпълнението на длъжността за представляващия Висшия съдебен съвет; 24. (предишна т. 22 - ДВ, бр. 107 от 2024 г.) организира изграждането и функционирането на система за финансово управление и контрол в органите на съдебната власт и вътрешния одит при усвояването и администрирането на бюджетните ресурси; 25. (предишна т. 23 - ДВ, бр. 107 от 2024 г.) анализира причините за нарушенията, основания за действия по глава трета \"а\" от Закона за съдебната власт , и приема мерки за тяхното отстраняване; 26. (предишна т. 24 - ДВ, бр. 107 от 2024 г.) съгласува образец на регистри за използване на специални разузнавателни средства на основание чл. 34е, ал. 3 от Закона за специалните разузнавателни средства ; 27. (предишна т. 25 - ДВ, бр. 107 от 2024 г.) приема за сведение отчетния доклад за дейността на Националното бюро за правна помощ на основание чл. 17, т. 6 от Закона за правната помощ ; 28. (предишна т. 26 - ДВ, бр. 107 от 2024 г.) изработва и публикува годишна програма за дейността си; 29. (предишна т. 27 - ДВ, бр. 107 от 2024 г.) решава и други общи за съдебната власт организационни въпроси; 30. (нова - ДВ, бр. 107 от 2024 г.) осъществява и други правомощия, определени със закон. Раздел II. Правомощия на колегиите на Висшия съдебен съвет Чл. 8. Съдийската колегия на Висшия съдебен съвет се състои от 14 членове и включва председателите на Върховния касационен съд и на Върховния административен съд, шестима членове, избрани пряко от съдиите, и шестима членове, избрани от Народното събрание. Чл. 9. Прокурорската колегия на Висшия съдебен съвет се състои от 11 членове и включва главния прокурор, четирима членове, избрани пряко от прокурорите, един член, избран пряко от следователите, и петима членове, избрани от Народното събрание. Чл. 10. (1) (Предишен текст на чл. 10 - ДВ, бр. 107 от 2024 г.) Съдийската колегия и прокурорската колегия осъществяват поотделно и в съответствие с професионалната си насоченост следните правомощия по отношение на съдиите, прокурорите и следователите: 1. назначават, повишават, преместват и освобождават от длъжност съдиите, прокурорите и следователите; 2. правят периодични и други атестации на съдиите, прокурорите, следователите, административните ръководители и техните заместници в органите на съдебната власт и решават въпроси за придобиване и възстановяване на несменяемост; 3. (изм. и доп. - ДВ, бр. 107 от 2024 г.) налагат дисциплинарните наказания по чл. 308, ал. 1, т. 2 - 6 от Закона за съдебната власт - на съдиите, прокурорите, следователите, административните ръководители и техните заместници в органите на съдебната власт; 4. определят броя, назначават и освобождават административните ръководители и техните заместници в органите на съдебната власт с изключение на председателя на Върховния касационен съд, председателя на Върховния административен съд и главния прокурор; 5. решават въпроси за организацията на дейността на съответната система от органи на съдебната власт; 6. правят предложения до пленума на Висшия съдебен съвет за определяне на броя на съдебните райони и седалищата на районните, окръжните, административните и апелативните съдилища и съответните прокуратури; 7. правят предложения до пленума на Висшия съдебен съвет за определяне броя на съдиите, прокурорите и следователите във всички съдилища, прокуратури и следствени отдели; 8. определят броя на съдебните служители съобразно степента на натовареност - по предложение на или след съгласуване с административните ръководители на органите на съдебната власт, а за органите, включени в структурата на прокуратурата на Република България - и с главния прокурор, като могат да разкриват нови и да съкращават длъжности; 9. организират и провеждат конкурсите за съдийските, прокурорските и следователските длъжности в предвидените от Закона за съдебната власт случаи; 10. възлагат на Инспектората към Висшия съдебен съвет извършването на проверки, които са извън годишната програма за дейността му; 11. предлагат на пленума на Висшия съдебен съвет становища по законопроекти в обхвата на своята компетентност; 12. ежегодно анализират и отчитат степента на натовареност на органите на съдебната власт; 13. изискват и обобщават на всеки 6 месеца информация от съдилищата, прокуратурата и от Националната следствена служба за тяхната дейност; 14. издават след съгласуване с комисия \"Бюджет и финанси\" класификатор на длъжностите на съответните органи на съдебната власт; 15. вземат решения за временно отстраняване от длъжност на съдии, прокурори и следователи по чл. 230 и 232 от Закона за съдебната власт и за възстановяването им в предвидените от закона случаи; 16. създават постоянни и временни комисии за подпомагане на дейността си; 17. организират и координират участието на съдии, прокурори и следователи в международното правно сътрудничество; 18. приемат правила за работата си, които се публикуват на интернет страницата на Висшия съдебен съвет; 19. преценяват необходимостта от съдебни помощници и от прокурорски помощници в съдилищата и в прокуратурите въз основа на степента на натовареност на съответния орган на съдебната власт; 20. съставят, водят и съхраняват кадрово дело за всеки съдия, прокурор и следовател; 21. прокурорската колегия избира и освобождава директора на Националната следствена служба; 22. съдийската колегия прекратява командироването на съдия в друг орган на съдебната власт от този, в който заема по щат съответната съдийска длъжност, когато при командироването има нарушения на условията и реда, предвидени в Закона за съдебната власт , или при възникнала необходимост за кадровото обезпечаване работата на органа на съдебната власт, от който съдията е командирован; 23. (нова - ДВ, бр. 107 от 2024 г.) прокурорската колегия извършва подбор на кандидатите за европейски делегирани прокурори и чрез министъра на правосъдието уведомява европейския главен прокурор за излъчените кандидатури; 24. (нова - ДВ, бр. 107 от 2024 г., в сила от 01.07.2025 г.) съдийската колегия приема правила за разпределение на делата между съдиите, които разглеждат дела, разпределени по реда на чл. 9, ал. 3 от Закона за съдебната власт , с цел изравняване на общата им натовареност; 25. (нова - ДВ, бр. 107 от 2024 г.) прокурорската колегия назначава съдия, определен по реда на чл. 112, ал. 6 от Закона за съдебната власт , на длъжност прокурор във Върховната прокуратура, който да изпълнява функциите на прокурор за разследване на престъпления, извършени от главния прокурор или от заместник на главния прокурор; 26. (нова - ДВ, бр. 107 от 2024 г.) прокурорската колегия назначава съдия от наказателната колегия на Върховния касационен съд, определен по реда на чл. 173а, ал. 4 от Закона за съдебната власт , за заместник главен прокурор, който осъществява контрол върху действията на прокурора за разследването на престъпления, извършени от главния прокурор или от заместник на главния прокурор, при условията и по реда, определени в закон; 27. (нова - ДВ, бр. 107 от 2024 г.) с решение на съдийската колегия на Висшия съдебен съвет може да се създават самостоятелни съдебни центрове по медиация и към отделни районни съдилища при условията, предвидени в наредбата по чл. 84а, ал. 4 от Закона за съдебната власт ; 28. (нова - ДВ, бр. 107 от 2024 г.) приемат Кодекс за етично поведение на българските съдии, съответно Кодекс за етично поведение на българските прокурори и следователи; 29. (нова - ДВ, бр. 107 от 2024 г.) определят един от своите членове за говорител, осъществяващ връзките с медиите; 30. (нова - ДВ, бр. 107 от 2024 г.) осъществяват и други правомощия, определени със закон. (2) (Нова - ДВ, бр. 107 от 2024 г.) В случаите, когато прокурорът за разследване на престъпления, извършени от главния прокурор, или прокурорът, осъществяващ контрол върху действията на прокурора за разследването на престъпления, извършени от главния прокурор, си направят самоотвод, бъдат отведени или са в трайна фактическа невъзможност да изпълняват задълженията си, прокурорската колегия на Висшия съдебен съвет назначава заместващ прокурор по реда на ал. 1, т. 25 и 26. (3) (Нова - ДВ, бр. 107 от 2024 г.) При постъпване на мотивирано искане от главния прокурор, респ. от прокурора за разследване на престъпления, извършени от главния прокурор за временно отстраняване от длъжност на съдия, прокурор или следовател по чл. 230 от Закона за съдебната власт , искането се включва за разглеждане в следващото заседание на съответната колегия на Висшия съдебен съвет. Раздел III. Правомощия и функции на представляващия Висшия съдебен съвет Чл. 11. (1) Висшият съдебен съвет се представлява от един от изборните му членове, определен с решение на пленума. (2) Функциите на представляващия Висшия съдебен съвет са: 1. представлява Висшия съдебен съвет пред институциите в страната, в международни форуми и институции; 2. свиква заседания на пленума на Висшия съдебен съвет, когато министърът на правосъдието отсъства; 3. председателства заседанията на пленума, когато министърът на правосъдието отсъства; 4. подписва документите, свързани с изпълнението на длъжността \"член на Висшия съдебен съвет\", с изборните членове на съвета; 5. подписва документите, свързани с изпълнението на длъжността \"главен секретар\"; 6. подписва документите, свързани с изпълнението на длъжностите \"ръководител вътрешен одит\" и \"вътрешен одитор\"; 7. сключва договори, по които страна е Висшият съдебен съвет, след решение на пленума на Висшия съдебен съвет; 8. упражнява правомощията на възложител по Закона за обществените поръчки и упълномощава лица по чл. 7, ал. 1 от Закона за обществените поръчки при възлагане от пленума на Висшия съдебен съвет; 9. упълномощава процесуални представители след решение на пленума на Висшия съдебен съвет; 10. обявява със заповед списъка на категориите информация, подлежащи на класификация като служебна тайна, създавана и съхранявана във Висшия съдебен съвет, след решение на пленума на Висшия съдебен съвет; 11. (изм. - ДВ, бр. 107 от 2024 г.) организира и координира съвместно с говорителите на съдийската и прокурорската колегия изпълнението на Комуникационната стратегия на съдебната власт; 12. отговаря съвместно с говорителите на съдийската и прокурорската колегия за комуникационната и медийната политика и взаимодействие на Висшия съдебен съвет с органите на държавната власт, с други централни и териториални органи на изпълнителната власт, с юридическите лица с нестопанска цел, съсловни организации и медии; 13. организира протоколната и международната дейност на Висшия съдебен съвет; 14. (нова - ДВ, бр. 107 от 2024 г.) информира обществото за дейността на Висшия съдебен съвет. (3) При отсъствие представляващият се замества от член на Висшия съдебен съвет по старшинство, което се определя от продължителността на общия юридически стаж. Глава трета. ОРГАНИЗАЦИЯ НА РАБОТАТА НА ВИСШИЯ СЪДЕБЕН СЪВЕТ Раздел I. Комисии към пленума на Висшия съдебен съвет Чл. 12. Пленумът на Висшия съдебен съвет избира от своя състав постоянни и временни комисии, които подпомагат дейността му. Чл. 13. (1) В постоянните комисии участват изборни членове на Висшия съдебен съвет по равен брой от всяка колегия. (2) Всяка комисия избира измежду членовете си председател и заместник-председател от различните колегии. Изборен член на Висшия съдебен съвет може да бъде избран за председател само на една постоянна комисия. (3) Членовете на Висшия съдебен съвет, които не са членове на съответна комисия, могат да участват във всички нейни заседания, без право да гласуват. (4) Постоянните комисии могат да създават работни групи. (5) Всяка комисия може да възложи на един или повече от своите членове осъществяването на представителни, проучвателни или други дейности, свързани с осъществяване на нейните функции, при осигуряване на равностойно разпределение на възлаганите дейности между членовете на комисиите. (6) Дейността на всяка комисия се подпомага от технически сътрудник и най-малко от един експертен сътрудник от администрацията на Висшия съдебен съвет, определени със заповед на главния секретар. Чл. 14. (1) Постоянните комисии заседават и вземат решения, ако присъстват повече от половината от общия брой на членовете им. Комисиите вземат решение с мнозинство повече от половината от присъстващите членове при явно гласуване. (2) Постоянната комисия се свиква на заседание от нейния председател или по искане най-малко на една трета от членовете и. (3) Комисиите могат да провеждат съвместни заседания, когато се разглеждат общи въпроси. Тези заседания се ръководят по споразумение от един от председателите. (4) При съвместни заседания се взема общо решение по обсъждания въпрос. При различни становища всяка комисия прави свой отделен доклад, като предлага и проект на решение. (5) Постоянните комисии приемат свои вътрешни правила в съответствие с този правилник и действащите вътрешни правила във Висшия съдебен съвет. (6) Всяка комисия осъществява координация и взаимодействие с другите комисии на пленума на Висшия съдебен съвет. Чл. 15. (1) Дневният ред и периодичността на заседанията на комисиите се определят от тях. (2) Членовете на комисиите се уведомяват за дневния ред и за материалите за заседанието най-малко два дни преди заседанието. (3) (Изм. и доп. - ДВ, бр. 107 от 2024 г.) За приетите от комисиите решения се изготвя протокол, който се подписва от председателя на комисията след изготвянето му от техническия сътрудник и съгласуване от експертния сътрудник, който оформя приетите решения от комисиите и мотивите към тях. (4) Дневният ред и протоколите за приетите решения се публикуват на интернет страницата на Висшия съдебен съвет. Чл. 16. Постоянни комисии на пленума на Висшия съдебен съвет са: 1. комисия \"Бюджет и финанси\"; 2. комисия \"Управление на собствеността\"; 3. Комисия по правни въпроси; 4. комисия \"Професионална квалификация и информационни технологии\". Чл. 17. Комисия \"Бюджет и финанси\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. изготвя краткосрочни и дългосрочни бюджетни прогнози; 2. предлага правила и процедури за финансово управление и контрол в съдебната власт; 3. предлага на Висшия съдебен съвет правила и указания, свързани с дейността на органите на съдебната власт и администрацията на Висшия съдебен съвет; 4. изготвя проект на годишен бюджет на съдебната власт; 5. изготвя проект на разпределението на бюджетните средства на органите на съдебната власт по бюджети; 6. предлага разпределение на бюджетните средства на органите на съдебната власт по бюджети; 7. предлага правила и механизми за определяне размера на трудовите възнаграждения на членовете на Висшия съдебен съвет, съдиите, прокурорите и следователите и на съдебните служители; 8. изготвя анализи за текущото финансово състояние на съдебната система и поддържа финансова статистика; 9. оказва методологическа помощ на органите на съдебната власт по въпросите на бюджета, финансовия мениджмънт и финансовото обслужване; 10. одобрява тригодишен стратегически план и годишния план за дейността по вътрешен одит, изготвени от дирекция \"Вътрешен одит\", и ги представя за утвърждаване от Висшия съдебен съвет; 11. утвърждава проектни предложения и контролира усвояването на средства по програми по международни и вътрешни проекти, свързани с Висшия съдебен съвет и съдебната власт; 12. изпълнява правомощията на първостепенен разпоредител с бюджета на съдебната власт по чл. 11, ал. 4 от Закона за публичните финанси по въпроси, определени с решение на пленума на Висшия съдебен съвет. Чл. 18. Комисия \"Управление на собствеността\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. организира изработването на концепции, прогнози и програми за инвестиционната политика на съдебната власт, управлението и стопанисването на сградния фонд, след което ги внася за утвърждаване от пленума на Висшия съдебен съвет; 2. проучва и анализира необходимостта от ново строителство, реконструкция и основни ремонти за нуждите на съдебната власт, включително и предложенията на органите на съдебната власт; 3. предлага на пленума на Висшия съдебен съвет за приемане ежегодните програми на инвестиционната дейност в рамките на утвърдения бюджет; 4. ежегодно предлага на пленума на Висшия съдебен съвет да приеме анализ на изпълнението на годишните и дългосрочните разчети за изразходваните средства с инвестиционно значение; 5. внася съвместно с комисия \"Бюджет и финанси\" в пленума на Висшия съдебен съвет предложения за финансиране от бюджета или от други средства на ново строителство, реконструкция, възстановяване и основни ремонти за нуждите на съдебната власт; 6. разглежда предложения и искания за извършване на аварийни ремонти в сградния фонд на съдебната власт и ги внася в комисия \"Бюджет и финанси\" за извършване на бюджетния разход съобразно изискванията за изпълнение на бюджета; 7. организира осъществяването на предварителен, текущ и последващ контрол по реализирането на инвестиционната политика, включително извършването на ново строителство, реконструкция и основни ремонти на сградния фонд на съдебната власт; 8. предлага на пленума на Висшия съдебен съвет проекти за решения, свързани с придобиване на недвижими имоти и вещни права върху тях за нуждите на съдебната власт; 9. координира с други органи на изпълнителната власт осъществяването на съвместни проекти или международни програми, свързани със сградния фонд на съдебната власт; 10. предлага на пленума на Висшия съдебен съвет проекти за решения по разпределяне ползването на недвижимите имоти, предоставени на съдебната власт, организацията по управлението и стопанисването на съдебните сгради и ведомствения жилищен фонд; 11. предлага на пленума на Висшия съдебен съвет проекти за решения, свързани с организацията и ползването на ведомствения жилищен фонд. Чл. 19. Комисията по правни въпроси се състои от осем членове - четирима от прокурорската колегия и четирима от съдийската колегия. Комисията: 1. изготвя проекти на подзаконови нормативни актове в предвидените от закона случаи и вътрешноведомствени правила, които внася в пленума на Висшия съдебен съвет или в съответните колегии за приемане; 2. изготвя становища по проекти на закони и на нормативни актове на Министерския съвет и на други централни органи на изпълнителната власт, които се отнасят до съдебната система; 3. изготвя предложения за законодателни изменения, които счита за необходими, и ги подготвя за внасяне в орган със законодателна инициатива след съгласуването им с органите на съдебната власт и след решение на пленума на Висшия съдебен съвет, съдийската или прокурорската колегия; 4. организира обсъждането на проекти за изменение на нормативни актове с органите на съдебната власт, включително обобщава постъпилите становища на съдиите, прокурорите, следователите и съдебните служители и ги внася за обсъждане в пленума на Висшия съдебен съвет, съдийската или прокурорската колегия; 5. изготвя проект на доклад за дейността на Висшия съдебен съвет, както и становища по внесените от Върховния касационен съд, от Върховния административен съд и от главния прокурор доклади; 6. изготвя проект на становища по дела пред Конституционния съд, по които Висшият съдебен съвет е конституиран като заинтересована страна; 7. изготвя становища по съдебни производства със значим обществен интерес, по които Висшият съдебен съвет е конституиран като страна; 8. подготвя проекти на споразумения с други органи и организации, които подлежат на последващо утвърждаване от пленума; 9. координира работата на Висшия съдебен съвет по изпълнение на мерките по Механизма за сътрудничество и оценка; 10. изготвя проект на годишен доклад за независимостта и прозрачността на дейността на органите на съдебната власт и на дейността на Висшия съдебен съвет. Чл. 20. Комисия \"Професионална квалификация и информационни технологии\" се състои от шестима членове - трима от прокурорската колегия и трима от съдийската колегия. Комисията: 1. разработва проекти за решения на пленума, които законът изисква с оглед реализирането на електронно правосъдие, когато Висшият съдебен съвет участва по проекти с външно финансиране или финансиране от държавния бюджет, свързани с електронното правосъдие или електронни услуги в правосъдието, координира и контролира реализирането им; 2. определя задължителни квалификационни курсове в случаите на повишаване в длъжност на съдии, прокурори и следователи и назначаване на административни ръководители; 3. организира квалификацията на съдии, прокурори и следователи, както и на съдебните служители; 4. обсъжда актуални проблемни въпроси от дейността на Националния институт на правосъдието, свързани с усъвършенстване на учебния процес и прилагане на съвременните модерни технологии в обучението; 5. съдейства за координирането на научните и приложните изследвания на юридическите факултети в страната по проблемите на организацията и функционирането на съдебната власт; 6. способства за запознаване с чуждестранните научни постижения в областта на информационните технологии с оглед използването им от органите на съдебната власт; 7. подпомага Висшия съдебен съвет за изпълнението на Информационната стратегия на правораздавателните органи, включително за реализирането на информационните системи и др. и електронната връзка с органите на съдебната власт, както и неправителствените организации и други субекти на гражданското общество; 8. обменя опит в областта на информационните технологии и обучения със сродни звена към висшите съдебни съвети в други държави; 9. организира изпълнението на дейностите по глава втора, раздел І \"а\" от Закона за съдебната власт . Чл. 21. (1) За подпомагане дейността на Висшия съдебен съвет по подготовката, мониторинга и изпълнението на проекти в сектор \"Правосъдие\" към пленума на Висшия съдебен съвет се създава Съвет за координиране действията на органите на съдебната власт по участие в международни проекти и програми. (2) Постоянният състав на съвета за координиране се определя от пленума на Висшия съдебен съвет и в него се включват членове на съдийската и прокурорската колегия, както и служители на администрацията на Висшия съдебен съвет. (3) При необходимост, съобразно разглеждания въпрос, на заседанията на координационния съвет може да присъстват и представители на други органи и институции. (4) Съветът за координиране действията на органите на съдебната власт по участие в международни проекти и програми има следните функции: 1. идентифицира и извършва оценка на възможностите от външно финансиране на изпълняваните от Висшия съдебен съвет политики и програми и идентифицира подходящи програми, включително при изпълнение на мерки от Механизма за сътрудничество и оценка и Пътната карта по Актуализираната стратегия за продължаване на реформата в съдебната система, по които Висшият съдебен съвет е отговорна институция; 2. координира участието в проекти по програми, финансирани от Европейския съюз и други донори, по които Висшият съдебен съвет е бенефициент или партньор; 3. осигурява координация и взаимодействие по отношение на проектните предложения на органите на съдебната власт с оглед избягване на двойно финансиране и дублиране на дейности; 4. осигурява координация и взаимодействие с органите и структурите за управление на средствата от европейските структурни и инвестиционни фондове, както и с други органи, финансиращи съответната проектна дейност. (5) Съветът за координиране действията на органите на съдебната власт по участие в международни проекти и програми приема правила за дейността си, както и правила, свързани с организацията по изпълнение и управление на проекти. (6) При изпълнение на своите функции Съветът за координиране действията на органите на съдебната власт по участие в международни проекти и програми се подпомага от служители в администрацията на Висшия съдебен съвет, определени със заповед на главния секретар. Чл. 22. (1) Пленумът на Висшия съдебен съвет може да създава и временни комисии за изпълнение на конкретни задачи във връзка с неговите правомощия или други помощни органи, които да подпомагат определени негови дейности. В тези случаи могат да бъдат привличани външни специалисти. (2) Временните комисии и другите структури по ал. 1 преустановяват съществуването си с изтичането на срока, за който са създадени, или с прекратяване на дейността си, както и предсрочно - с решение на пленума. Раздел II. Комисии към колегиите на Висшия съдебен съвет Чл. 23. Дейността на съдийската и на прокурорската колегия се подпомага от следните постоянни комисии: 1. Комисия по атестирането и конкурсите; 2. Комисия по професионална етика; 3. комисия \"Дисциплинарна дейност и взаимодействие с Инспектората към Висшия съдебен съвет\"; 4. комисия \"Съдебна карта, натовареност и съдебна статистика\"; 5. комисия \"Съдебна администрация\". Чл. 24. (1) Колегиите на Висшия съдебен съвет могат да създават и други постоянни или временни комисии за подпомагане на дейността си. (2) Правомощията на комисиите, броят на членовете на постоянните комисии, както и правилата за дейността им се определят от съответната колегия на Висшия съдебен съвет и се публикуват на интернет страницата на Висшия съдебен съвет. Раздел III. Заседания на пленума и на колегиите на Висшия съдебен съвет Чл. 25. (1) Пленумът и колегиите на Висшия съдебен съвет приемат своите актове на заседания. (2) (Изм. - ДВ, бр. 70 от 2022 г.) Заседанията са публични и се излъчват пряко в интернет освен в случаите, когато се обсъждат предложения за налагане на дисциплинарно наказание, документи, съдържащи информация, която е защитена съгласно съответните изисквания за защита на личните данни или класифицирана по Закона за защита на класифицираната информация . (3) Закрито заседание на пленума на Висшия съдебен съвет и колегиите за обсъждане на материали, съдържащи класифицирана информация, се провежда по предложение на председателстващия заседанието. Той съобщава грифа за сигурност, с който документът е маркиран по Закона за защита на класифицираната информация , определя лицата, които имат право да присъстват при обсъждане на материала, и разпорежда да бъде преустановено прякото излъчване в пресцентъра на Висшия съдебен съвет и излъчването по интернет. Заседанието продължава като закрито, без това да се обсъжда или гласува. (4) Обсъжданията и протоколът от закритото заседание по ал. 3 са класифицирана информация и обвързват със съответните задължения всички членове на Висшия съдебен съвет и други лица, които имат достъп до тях. (5) Решенията, приети на закрито заседание, се обявяват публично. (6) По решение на пленума или на колегиите заседанията могат да се провеждат и в друго населено място, извън седалището на Висшия съдебен съвет в София или в друга сграда - при предварително съгласуване. Чл. 26. (1) Заседанията на пленума се свикват от председателстващия, а когато той отсъства - от представляващия Висшия съдебен съвет. (2) Заседанията на пленума могат да се свикват и по искане на всяка от колегиите на Висшия съдебен съвет. (3) Министърът на правосъдието председателства заседанията на пленума. При негово отсъствие пленумът се председателства от представляващия Висшия съдебен съвет, председателя на Върховния касационен съд, председателя на Върховния административен съд или от главния прокурор. (4) При отсъствие на министъра на правосъдието на заседанието на пленума може да присъства определен от него заместник-министър. (5) Заседанията на пленума се провеждат по предварително обявен дневен ред. (6) Проектът на дневен ред се изготвя от главния секретар въз основа на постъпилите предложения от: 1. колегиите на Висшия съдебен съвет; 2. постоянни и временни комисии към пленума; 3. членове на Висшия съдебен съвет; 4. министъра на правосъдието съобразно правомощията му. (7) Главният секретар внася за разглеждане въпроси, които са от неговата компетентност. (8) Материалите за разглеждане от пленума се предоставят на главния секретар не по-късно от 4 работни дни преди заседанието. По редовни точки допълнителни материали могат да се внасят само след решение на пленума. (9) В случаите, когато не е спазен срокът по ал. 8, те се включват в дневния ред за следващото заседание. (10) В срока по ал. 8 проектът на дневен ред се предоставя на министъра на правосъдието за съгласуване. (11) Допълнения в предварително обявения дневен ред могат да се правят в деня на заседанието по решение на пленума. (12) Членовете на пленума и главният инспектор се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. (13) Материалите, в които се съдържа класифицирана информация, се обособяват в отделна част на дневния ред и се предоставят само на членовете на Висшия съдебен съвет при спазване изискванията на Закона за защита на класифицираната информация и на актовете по прилагането му. (14) Координацията на подготовката на заседанията се осъществява от главния секретар. Чл. 27. Заседание на пленума и колегиите се провежда, ако присъстват повече от половината от членовете им. Чл. 28. (1) (Изм. - ДВ, бр. 107 от 2024 г.) На заседанията на пленума и колегиите присъстват министърът на правосъдието и главният инспектор, без право да участват в гласуването, както и главният секретар или определен от него служител от администрацията, служител от отдел \"Връзки с обществеността\", оператор на компютризираната система за отразяване на вота на членовете на Висшия съдебен съвет и стенограф, а в случаите по чл. 32, ал. 3 от Закона за съдебната власт - и определен от министъра на правосъдието заместник-министър. (2) При разглеждането на отделна точка от дневния ред могат да присъстват и други заинтересовани лица, поканени по съответния ред. (3) По искане на член на Висшия съдебен съвет пленумът или съответната колегия може да разреши присъствие на отделни служители от администрацията на Висшия съдебен съвет при разглеждане на определена точка от дневния ред. (4) При обсъждането на въпроси от дневния ред в материалите, по които се съдържа класифицирана информация, присъстват само лица, които имат достъп до класифицирана информация от съответното ниво. Чл. 29. (1) (Предишен текст на чл. 29, изм. и доп. - ДВ, бр. 107 от 2024 г.) Решенията на пленума по чл. 30, ал. 2, т. 2 и 6 от Закона за съдебната власт по отношение на изборен член на Висшия съдебен съвет, председателя на Върховния административен съд и председателя на Върховния касационен съд се приемат с мнозинство не по-малко от седемнадесет гласа. (2) (Нова - ДВ, бр. 107 от 2024 г.) Решенията на пленума на Висшия съдебен съвет по чл. 30, ал. 2, т. 6 от Закона за съдебната власт по отношение на главния прокурор се приемат с мнозинство не по-малко от тринадесет гласа. (3) (Нова - ДВ, бр. 107 от 2024 г.) Останалите решения се приемат от пленума с мнозинство повече от половината от присъстващите членове. Чл. 30. (1) Гласуването в пленума и колегиите винаги е явно и лично. Не се допуска гласуване \"въздържал се\". (2) Явното гласуване се извършва чрез компютризирана система за гласуване. (3) Когато не е възможно да се гласува чрез компютризираната система за гласуване, гласуването се извършва с вдигане на ръка. (4) Гласуването чрез компютризираната система за гласуване става чрез персоналните компютри на членовете на Висшия съдебен съвет. (5) Разпечатката от компютризираната система за гласуване става неразделна част от протоколите на пленума по чл. 36 и се публикува на интернет страницата на Висшия съдебен съвет. (6) Отчитането на гласуването става автоматично. Резултатите от гласуването се отразяват на персоналните компютри на членовете на Висшия съдебен съвет и на контролно табло, поставено в залата, осигуряваща обществен достъп до заседанията на Висшия съдебен съвет. (7) Гласуването с вдигане на ръка се извършва след покана от председателстващия заседанието последователно със \"за\" и \"против\". Преброяването на гласовете и отчитането им се извършват под контрола на председателстващия заседанието и се отразяват поименно в протокола. (8) Пленумът и колегиите могат да вземат решение по определени въпроси от дневния ред да се проведе общо гласуване. (9) От обявяване на гласуването до завършването му не се допускат изказвания. (10) Предложенията за прегласуване поради грешка се предлагат и приемат преди обявяване на резултата от гласуването. Чл. 31. (1) Член на Висшия съдебен съвет няма право да участва в гласуването на решение, което се отнася лично до него или до негов съпруг или роднина по права линия, по съребрена линия до четвърта степен и по сватовство до трета степен или ако са налице други обстоятелства, които пораждат съмнение в неговата безпристрастност. (2) В случаите по чл. 35, ал. 1 от Закона за съдебната власт член на Висшия съдебен съвет се отстранява сам, като обявява обстоятелствата, които са наложили отстраняването. Чл. 32. (1) Съдийската колегия се председателства от председателя на Върховния касационен съд, а при негово отсъствие - от председателя на Върховния административен съд или от най-старшия присъстващ член. (2) Прокурорската колегия се председателства от главния прокурор, а при негово отсъствие - от най-старшия присъстващ член. Чл. 33. (1) Заседанията на колегиите се свикват от председателстващия. (2) Заседанията на колегиите могат да се свикват и по искане на трима членове на съответната колегия. (3) Членовете на колегиите, главният инспектор и министърът на правосъдието се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. Чл. 34. (1) (Доп. - ДВ, бр. 107 от 2024 г.) Решенията на съдийската колегия по чл. 30, ал. 5, т. 1 - 4 от Закона за съдебната власт се приемат с мнозинство не по-малко от осем гласа, а останалите решения - с мнозинство повече от половината от присъстващите членове. Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. (2) (Доп. - ДВ, бр. 107 от 2024 г.) Решенията на прокурорската колегия по чл. 30, ал. 5, т. 1 - 4, 21 и 22 от Закона за съдебната власт се приемат с мнозинство не по-малко от шест гласа, а останалите решения - с мнозинство повече от половината от присъстващите членове, с изключение на решението по чл. 30, ал. 5, т. 17 от Закона за съдебната власт . Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. Чл. 35. Председателстващият съдийската или прокурорската колегия упълномощава процесуални представители след решение на съответната колегия. Раздел IV. Оформяне актовете на пленума и на колегиите на Висшия съдебен съвет Чл. 36. (1) (Изм. - ДВ, бр. 70 от 2022 г.) При провеждане на заседанията на пленума и на колегиите на Висшия съдебен съвет се използва аудиозаписваща техника и се изготвят пълен стенографски протокол и кратък протокол за приетите решения, които се публикуват на страницата на Висшия съдебен съвет при спазване на Закона за защита на класифицираната информация и съответните изисквания за защита на личните данни. (2) Пълният стенографски протокол се изготвя в срок до седем работни дни след приключване на заседанието. Протоколът се подписва от председателстващия заседанието на пленума, съответно на колегиите. (3) След приключване на заседанието в срок най-късно до края на следващия работен ден се изготвя кратък протокол за приетите решения, в който се отразяват всички приети решения. Краткият протокол за приетите решения се съгласува с главния секретар след подпис от стенографите. (4) В срок от 3 работни дни след подписването и публикуването на краткия протокол за приетите решения се изготвят извлечения от тях, които се съобщават на заинтересованите органи и лица. (5) Протоколите от заседанията могат да бъдат поправяни по решение на пленума или на колегиите при допусната очевидна фактическа грешка. Технически грешки в кратките протоколи за приетите решения се поправят с разпореждане на главния секретар въз основа на предложение на вносителя, което е неразделна част от протокола. (6) Звуковите файлове от заседанията на пленума и на колегиите се съхраняват в срок от 1 месец от приключване на заседанието. (7) Стенограмите и звуковите файлове се ползват само в сградата на Висшия съдебен съвет. (8) Извлечения от пълния стенографски протокол и от краткия протокол за приетите решения се предоставят по искане на трети заинтересовани лица след разрешение на главния секретар. Чл. 37. (1) Актовете на пленума и на колегиите се подписват от председателстващия и се подпечатват с официалния печат на Висшия съдебен съвет, като актовете по чл. 34, т. 3 от Закона за нормативните актове , вътрешните правила, методики и указания, свързани с дейността на Висшия съдебен съвет - от представляващия. (2) Пленумът и колегиите на Висшия съдебен съвет използват еднакъв печат съгласно чл. 3 от правилника. Чл. 38. След влизане в сила на решението за назначаване, повишаване, понижаване и преместване на съдия, прокурор и следовател Висшият съдебен съвет уведомява лицето, което в едномесечен срок встъпва в длъжност. Раздел V. Организация на работата с предложенията и сигналите Чл. 39. (1) Предложенията и сигналите, подадени до Висшия съдебен съвет или колегиите, се разглеждат по реда на глава осма \"Предложения и сигнали\" от Административнопроцесуалния кодекс . (2) Администрирането и организацията на работа с предложения и сигнали, които постъпват във Висшия съдебен съвет, се уреждат с вътрешни правила, приети от пленума и/или колегиите, които се публикуват на сайта на Висшия съдебен съвет. Чл. 40. (1) Писмени или устни предложения и сигнали, подадени лично или чрез упълномощен представител по телефон, телеграф, телекс, факс или по електронна поща, се регистрират, като се отразяват подателят, датата на постъпване и въпросът, изложен в предложението или в сигнала, както и служителите, на които е възложена подготовката на решението по тях. (2) Не се разглеждат анонимни предложения или сигнали. Раздел VI. Права и задължения на членовете на Висшия съдебен съвет Чл. 41. (1) Членовете на Висшия съдебен съвет с изключение на тези, които упражняват научна и преподавателска дейност, преустановяват изпълнението на заеманата до избора им длъжност за времето на мандата им във Висшия съдебен съвет. (2) Времето, през което членовете на Висшия съдебен съвет изпълняват своите функции, се зачита за стаж по чл. 164, ал. 1 - 7 от Закона за съдебната власт . (3) Членовете на Висшия съдебен съвет се командироват по реда на чл. 8, ал. 4 от Наредбата за командировките в страната . (4) Членовете на Висшия съдебен съвет ползват материалната база на органите на съдебната власт. Чл. 42. Изборен член на Висшия съдебен съвет спазва критериите за несъвместимост, установени в чл. 18 от Закона за съдебната власт . Чл. 43. (1) Член на Висшия съдебен съвет е длъжен да участва в състава на най-малко 3 (три) комисии и съвети, подпомагащи дейността на пленума и колегиите. (2) Член на Висшия съдебен съвет е длъжен да присъства на заседанията на Висшия съдебен съвет и на комисиите, в които е избран. (3) Член на Висшия съдебен съвет може да участва в заседанията на постоянна комисия на пленума, на която не е член, без право да гласува. (4) Пленумът и колегиите могат периодично да преразглеждат състава на комисиите и съветите, подпомагащи дейността им, и да вземат решения за извършване на промени при необходимост при спазване на правилото по ал. 1. Чл. 44. Членовете на Висшия съдебен съвет получават, от момента на встъпването им в длъжност, по право достъп до всички нива на класифицирана информация за срока на заемане на длъжността им при спазване на принципа \"необходимост да се знае\" и при взето решение на съответната колегия или на пленума на Висшия съдебен съвет, когато колегията или пленумът заседават в закрито заседание. Глава четвърта. БЮДЖЕТ НА СЪДЕБНАТА ВЛАСТ Чл. 45. Бюджетът на съдебната власт е самостоятелен и е част от държавния бюджет. Чл. 46. Висшият съдебен съвет е първостепенен разпоредител по бюджета на съдебната власт. Чл. 47. Пленумът на Висшия съдебен съвет организира и ръководи съставянето и изпълнението на бюджета на съдебната власт. Чл. 48. Разпоредителите с бюджет от по-ниска степен по бюджета на съдебната власт се определят от пленума на Висшия съдебен съвет. Чл. 49. (Доп. - ДВ, бр. 107 от 2024 г.) Проектите на бюджет и бюджетните прогнози за бюджета на съдебната власт се разработват по органи на съдебната власт и се класифицират по области на политики/функционални области и бюджетни програми. Чл. 50. Пленумът на Висшия съдебен съвет внася в Министерския съвет бюджетните прогнози и проектите на бюджети на съдебната власт в определените с бюджетната процедура срокове. Чл. 51. При приемането на държавния бюджет Народното събрание изслушва доклад на пленума на Висшия съдебен съвет, представен от негов представител. Чл. 52. По бюджета на съдебната власт се предвиждат резерви на непредвидени и/или неотложни разходи. Размерът на резервите се определя със закона за държавния бюджет за съответната година и се разходва по решение на пленума на Висшия съдебен съвет. Чл. 53. Пленумът на Висшия съдебен съвет извършва промени по бюджета на съдебната власт, включително по бюджетите на второстепенните разпоредители с бюджет. Чл. 54. (Зал. - ДВ, бр. 107 от 2024 г.) (1) (Нова - ДВ, бр. 107 от 2024 г.) Пленумът на Висшия съдебен съвет съставя годишен отчет за касовото изпълнение на бюджета на съдебната власт по пълна бюджетна класификация, който задължително се включва в обобщения отчет за изпълнението на държавния бюджет като негова съставна част. (2) (Нова - ДВ, бр. 107 от 2024 г.) Пленумът на Висшия съдебен съвет съставя тримесечна информация за разходите по бюджетни програми, както и отчет за изпълнението на програмния бюджет към полугодието и за годината. Отчетите за изпълнението на програмния бюджет към полугодието и за годината се представят в Министерството на финансите, в Народното събрание и в Сметната палата. Чл. 55. С решение на пленума на Висшия съдебен съвет се определят членове на комисия \"Бюджет и финанси\" за разпоредители с бюджета на съдебната власт с право на първи подпис и служители от администрацията на Висшия съдебен съвет с право на втори подпис. Глава пета. ВЪТРЕШЕН ОДИТ Раздел I. Общи положения Чл. 56. (1) Към пленума на Висшия съдебен съвет е създадена дирекция \"Вътрешен одит\", която подпомага съдебната власт за постигане на целите и, като идентифицира и оценява рисковете и оценява адекватността и ефективността на системите за финансово управление и контрол (вътрешния контрол). (2) Дирекция \"Вътрешен одит\" е на пряко подчинение на пленума на Висшия съдебен съвет и осъществява дейността по вътрешен одит в съответствие със Закона за вътрешния одит в публичния сектор . (3) Дирекцията осъществява вътрешния одит на всички структури, програми, дейности и процеси във Висшия съдебен съвет, Инспектората към Висшия съдебен съвет, органите на съдебна власт и Националния институт по правосъдие - разпоредители с бюджетни кредити от по-ниска степен, в съответствие с чл. 13 от Закона за вътрешния одит в публичния сектор . (4) Вътрешният одит се осъществява чрез изпълнение на конкретни одитни ангажименти за даване на увереност или консултиране. (5) Директорът на дирекцията за вътрешен одит докладва за резултатите от извършените одитни ангажименти и за цялостната дейност на дирекцията на Висшия съдебен съвет чрез съответната компетентна комисия в зависимост от съдържанието на резултатите. Раздел II. Състав, функции и организация на работата на дирекция \"Вътрешен одит\" във Висшия съдебен съвет Чл. 57. Дейността на дирекцията се осъществява от ръководител на вътрешния одит - директор, и вътрешни одитори - държавен, главен, старши и младши. Чл. 58. При осъществяване на дейността по вътрешен одит ръководителят на вътрешния одит и вътрешните одитори: 1. планират, извършват и докладват дейността по вътрешен одит в съответствие с изискванията на Закона за вътрешния одит в публичния сектор , стандартите за вътрешен одит в публичния сектор, Етичния кодекс на вътрешните одитори, статута на дирекция \"Вътрешен одит\" и процедури и специфична методология за осъществяване на дейността на дирекция \"Вътрешен одит\" съгласно чл. 27, ал. 1, т. 6 от Закона за вътрешния одит в публичния сектор ; 2. изготвят на базата на оценка на риска тригодишен стратегически план и годишен план за дейността си, които се утвърждават от пленума на Висшия съдебен съвет; 3. изготвят одитен план за всеки одитен ангажимент, който съдържа обхват, цели, времетраене и разпределение на ресурсите за изпълнение на ангажимента, одитния подход и техники, вида и обема на проверките; 4. предоставят на Висшия съдебен съвет и административните ръководители на органите на съдебната власт независима и обективна оценка за състоянието на процес, система или друг обект на одита; 5. проверяват и оценяват съответствието на дейността със законите, подзаконовите нормативни актове, вътрешните актове и договорите; надеждността и всеобхватността на финансовата и оперативната информация; създадената организация по опазване на активите и информацията, ефективността, ефикасността и икономичността на дейностите; изпълнението на задачите, договорите, поетите ангажименти и постигането на целите; 6. консултират Висшия съдебен съвет и административните ръководители на органите на съдебната власт по тяхно искане, като дават съвети, мнение, обучение и други с цел да се подобрят процесите на управление на риска и контрола, без да поемат управленска отговорност за това; 7. ръководителят на одитния екип и вътрешните одитори обсъждат с административните ръководители на органите на съдебната власт, чиято дейност е одитирана, резултатите от всеки извършен одитен ангажимент и изготвят одитен доклад; 8. ръководителят на вътрешния одит и вътрешните одитори дават препоръки в одитните доклади за подобряване на дейността на одитираните обекти, адекватността и ефективността на системите за финансово управление и контрол и извършват проверки за проследяване изпълнението на препоръките; 9. изготвят и предоставят на пленума на Висшия съдебен съвет годишен доклад за дейността по вътрешен одит в съответствие с чл. 40, ал. 6 от Закона за вътрешния одит в публичния сектор , който се включва в доклада по чл. 20, ал. 3 от Закона за финансовото управление и контрол в публичния сектор ; 10. повишават професионалната си квалификация и осъществяват контакти с другите звена за вътрешен одит от организациите от публичния сектор с цел обмяна на добри практики. Раздел III. Статут на вътрешните одитори Чл. 59. (1) Ръководителят на вътрешния одит и вътрешните одитори са съдебни служители и се назначават и освобождават от длъжност от пленума на Висшия съдебен съвет. Те трябва да отговарят на изискванията на Закона за вътрешния одит в публичния сектор . (2) При осъществяване на дейността по вътрешен одит в системата на съдебната власт ръководителят на вътрешния одит и вътрешните одитори имат правата и спазват задълженията, предвидени в глава трета, раздел II от Закона за вътрешния одит в публичния сектор . (3) Ръководителят на вътрешния одит осъществява административното ръководство на вътрешните одитори за изпълнение на одитните ангажименти и цялостната дейност на дирекцията. Чл. 60. Назначаването, атестирането и повишаването в ранг на ръководителя на вътрешния одит и вътрешните одитори се извършват съгласно утвърдените от пленума на Висшия съдебен съвет вътрешни правила за провеждане на конкурси за назначаване, атестиране и повишаване в ранг на вътрешните одитори в дирекция \"Вътрешен одит\" във Висшия съдебен съвет. Чл. 61. Командироването на ръководителя на вътрешния одит и вътрешните одитори и ползването от тях на платен или неплатен отпуск се разрешава от представляващия Висшия съдебен съвет. Чл. 62. (1) Ръководителят на вътрешния одит и вътрешните одитори осъществяват своята дейност и в съответствие със Закона за съдебната власт , Кодекса на труда и нормативните актове, свързани с тях. Те са длъжни да изпълняват служебните си задължения и индивидуални отговорности безпристрастно, точно и компетентно съобразно длъжностната им характеристика. (2) При служебна необходимост вътрешните одитори са длъжни да изпълняват служебните си задължения извън работно време. Глава шеста. АДМИНИСТРАЦИЯ НА ВИСШИЯ СЪДЕБЕН СЪВЕТ Раздел I. Общи положения Чл. 63. (1) Администрацията на Висшия съдебен съвет подпомага дейността на пленума и на колегиите на Висшия съдебен съвет и е структурирана в дирекции и други самостоятелни административни звена. (2) Дирекциите осъществяват функциите си чрез отдели, сектори и звена към тях. (3) Структурата на дирекциите и длъжностните разписания на администрацията се определят със заповед на главния секретар. (4) (Доп. - ДВ, бр. 107 от 2024 г.) Броят на служителите и структурата на администрацията на Висшия съдебен съвет се определят от пленума на Висшия съдебен съвет по предложение на членовете на Висшия съдебен съвет и/или на главния секретар. Раздел II. Главен секретар Чл. 64. (1) За главен секретар на Висшия съдебен съвет може да се назначи лице, което отговаря на изискването по чл. 164, ал. 2 от Закона за съдебната власт . (2) Главният секретар се назначава с решение на пленума на Висшия съдебен съвет след провеждане на конкурс съгласно Правилата за провеждане на конкурс за назначаване на главен секретар на Висшия съдебен съвет. (3) Главният секретар осъществява административното ръководство на администрацията за подготовка на заседанията на пленума на Висшия съдебен съвет и колегиите и изпълнение на техните актове, като: 1. организира подготовката на заседанията на пленума на Висшия съдебен съвет и колегиите; 2. предлага на председателстващия проекта на дневен ред за заседанията на пленума на Висшия съдебен съвет и колегиите след подаване на материали от съответните комисии, членове на Висшия съдебен съвет, работни групи; 3. осъществява непосредствен контрол върху дейността на звено \"Стенографи\" по изготвянето на пълния и краткия стенографски протокол от заседанията на пленума и колегиите; 4. организира изпълнението на решенията на пленума и колегиите; 5. участва в заседанията на пленума на Висшия съдебен съвет и на колегиите, като може да представя становища по въпроси от дневния ред от неговата компетентност; 6. може да участва в заседанията на постоянните комисии при Висшия съдебен съвет без право да гласува; 7. организира поддържането на интернет страницата на Висшия съдебен съвет. (4) Главният секретар като работодател на служителите от администрацията ръководи, координира и контролира функционирането на администрацията на Висшия съдебен съвет, при което: 1. назначава, освобождава и командирова в страната и в чужбина служителите в администрацията на Висшия съдебен съвет; 2. организира и провежда конкурсите, атестирането и повишаването в ранг на съдебните служители от администрацията на Висшия съдебен съвет съгласно вътрешни правила, утвърдени от него; 3. утвърждава със заповед щатното разписание на администрацията на Висшия съдебен съвет; 4. утвърждава вътрешни правила за дейностите, осъществявани от администрацията; 5. контролира разходите на администрацията на Висшия съдебен съвет; 6. контролира и отговаря за работата с документите, за тяхното съхраняване и архивиране и за опазването на служебната информация; 7. определя реда за документооборота, деловодната и архивната дейност в администрацията; 8. поощрява служители от администрацията на Висшия съдебен съвет с отличие или награда за проявени висок професионализъм, образцово изпълнение на служебните задължения и високи нравствени качества; 9. реализира дисциплинарната отговорност на служителите за извършени от тях дисциплинарни нарушения; 10. организира обучението на съдебните служители и повишаването на тяхната квалификация; 11. отговаря за създаването на условия за нормална и ефективна работа на членовете на Висшия съдебен съвет и на администрацията; 12. разпределя съобразно функционалната компетентност на административните звена задачите за изпълнение; 13. осъществява непосредствен контрол върху дейността на звено \"Финансови контрольори\". (5) Конкретните задачи за администрацията, формулирани от пленума, колегиите, комисиите и отделни членове на Висшия съдебен съвет, се възлагат на администрацията чрез главния секретар в обем и срокове, съгласувани с него. (6) Главният секретар осъществява методическо ръководство и контрол по отношение на съдебните администратори. (7) При осъществяването на своите функции главният секретар може да: 1. изисква от органите на съдебната власт, от централните и териториалните органи на изпълнителната власт, органите на местното самоуправление, както и от други органи и организации, информация и материали, необходими за осъществяване правомощията на Висшия съдебен съвет; 2. участва в срещи и комисии с представители на други органи или организации по тяхна покана или по възлагане от Висшия съдебен съвет; 3. осъществява контакти с представители на органите на съдебната власт, законодателната власт, централните и териториалните органи на изпълнителната власт и органите на местното самоуправление, на международни органи и организации, както и с граждани. (8) С решение на пленума на Висшия съдебен съвет на главния секретар могат да бъдат възложени за изпълнение и други функции. (9) Главният секретар в изпълнение на правомощията си издава правила, разпореждания и заповеди, които са задължителни за съдебните служители от администрацията на Висшия съдебен съвет. (10) Главният секретар при отсъствие може да делегира свои правомощия на съдебен служител от администрацията и да определя неговите функции със заповед. Раздел III. Функции и организация на работата на администрацията на Висшия съдебен съвет Чл. 65. (1) Администрацията на Висшия съдебен съвет включва: 1. дирекция \"Бюджет и финанси\"; 2. дирекция \"Управление на собствеността на съдебната власт\"; 3. дирекция \"Правна\"; 4. (изм. - ДВ, бр. 107 от 2024 г.) дирекция \"Информационни технологии\"; 5. (изм. - ДВ, бр. 107 от 2024 г.) дирекция \"Атестиране, конкурси и кадрова дейност на съдии\"; 6. (изм. - ДВ, бр. 107 от 2024 г.) дирекция \"Атестиране, конкурси и кадрова дейност  на прокурори и следователи\"; 7. (доп. - ДВ, бр. 107 от 2024 г.) дирекция \"Международна дейност, връзки с обществеността и протокол\"; 8. дирекция \"Човешки ресурси, административно и техническо обслужване и класифицирана информация\"; 9. (нова - ДВ, бр. 107 от 2024 г.) дирекция \"Дисциплинарна дейност\"; 10. (нова - ДВ, бр. 107 от 2024 г.) дирекция \"Съдебна карта, натовареност и съдебна статистика\". (2) (Изм. - ДВ, бр. 107 от 2024 г.) Като самостоятелни звена в администрацията на Висшия съдебен съвет се структурират звено \"Финансови контрольори\" и звено \"Стенографи\". Чл. 66. (1) Дирекциите се ръководят от директор, който организира, координира и контролира изпълнението на възложените им функции и своевременно докладва за осъществяването им. (2) Директорът на дирекция разпределя и възлага задачите по отдели, сектори и звена по естество и специфика, като предлага на главния секретар мерки за подобряване организацията на работа в дирекцията. Чл. 67. (1) Отделите се ръководят от началник на отдел, който организира, координира и контролира изпълнението на работата на съдебните служители в съответния отдел и своевременното изпълнение на възложените им задачи. (2) Началникът на отдел разпределя и възлага задачите в ресорните сектори и звена по естество и специфика, като предлага на главния секретар и на директора на дирекция мерки за подобряване организацията на работа в отдела. Чл. 68. (Изм. и доп. - ДВ, бр. 107 от 2024 г.) Самостоятелните звена са на пряко подчинение на главния секретар. Чл. 69. Дирекция \"Бюджет и финанси\" осъществява функции по изготвяне на проекта на бюджета на съдебната власт и организира изпълнението на бюджета, като: 1. във връзка с бюджетното финансиране: а) (доп. - ДВ, бр. 107 от 2024 г.) изготвя бюджетите на второстепенните разпоредители в рамките на утвърдения от Народното събрание бюджет на съдебната власт по елементи на Единната бюджетна класификация и по функционални области, както и в програмен формат и ги предлага за утвърждаване от Висшия съдебен съвет; б) организира текущото финансиране на второстепенните разпоредители по бюджета на съдебната власт съгласно утвърдените бюджети чрез системата за електронни разплащания \"СЕБРА\", като: ежедневно обработва инициираните платежни нареждания; контролира извършването на разходите на органите на съдебната власт в рамките на утвърдените им бюджети; поддържа ежедневен регистър за усвоените чрез СЕБРА средства по параграфи на Единната бюджетна класификация; в) (нова - ДВ, бр. 107 от 2024 г.) извършва разпределение по органи на съдебната власт в СЕБРА на сторнирани обороти и изготвя искания до Министерството на финансите за възстановяване на лимит; г) (предишна б. \"в\" - ДВ, бр. 107 от 2024 г.) ежедневно публикува на интернет страницата на Висшия съдебен съвет информация за извършените плащания в СЕБРА общо за системата на съдебната власт, по второстепенни системи с бюджет и по код за вид плащане за всеки работен ден; д) (предишна б. \"г\" - ДВ, бр. 107 от 2024 г.) поддържа и актуализира регистър на бюджетните организации в съдебната система чрез създадената за целта в СЕБРА функционалност; е) (предишна б. \"д\" - ДВ, бр. 107 от 2024 г.) подготвя предложения за извършване на корекции по бюджетите на второстепенните разпоредители по искания от органите на съдебната власт или служебни след експертен анализ; ж) (предишна б. \"е\" - ДВ, бр. 107 от 2024 г.) извършва корекции по бюджетите на второстепенните разпоредители след утвърждаването им от Висшия съдебен съвет и своевременно изпраща актуализираните бюджети на органите на съдебната власт; з) (предишна б. \"ж\" - ДВ, бр. 107 от 2024 г.) изготвя месечното разпределение на бюджета на съдебната власт и извършва актуализацията му съгласно утвърдените от Висшия съдебен съвет корекции; и) (предишна б. \"з\" - ДВ, бр. 107 от 2024 г.) ежемесечно изпраща заявки за субсидия и лимит за разходи на съдебната власт за утвърждаване от Министерството на финансите съгласно закона за държавния бюджет на Република България; й) (предишна б. \"и\" - ДВ, бр. 107 от 2024 г.) поддържа регистър за ежемесечно контролиране на изпълнението на бюджета на органите на съдебната власт по основни параграфи и подпараграфи на Единната бюджетна класификация; к) (предишна б. \"й\" - ДВ, бр. 107 от 2024 г.) поддържа регистър за разпределението на допълнително отпуснатите средства по бюджетите на органите на съдебната власт по източници; л) (предишна б. \"к\" - ДВ, бр. 107 от 2024 г.) анализира извършените разходи по критерии, зададени от ръководството на Висшия съдебен съвет; м) (предишна б. \"л\" - ДВ, бр. 107 от 2024 г.) събира и обобщава информация относно състоянието на системите за финансово управление и контрол в органите на съдебната власт; н) (предишна б. \"м\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с дължими обезщетения на магистрати и съдебни служители; о) (предишна б. \"н\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с изплащане на дължими обезщетения по Закона за отговорността на държавата и общините за вреди ; п) (нова - ДВ, бр. 107 от 2024 г.) изготвя писма-уведомления за упълномощаване на административни ръководители да се разпореждат със сметка наличности, транзитна сметка. 2. във връзка с финансовите разчети и анализи: а) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на съдебната власт, включително и по органи на съдебната власт и с разходите по функционални области, както и в програмен формат; б) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на Висшия съдебен съвет, както и в програмен формат; в) (изм. - ДВ, бр. 107 от 2024 г.) съставя проект на бюджет на съдебната власт за съответната календарна година, включително и по органи на съдебната власт и с разходи по функционални области, както и в програмен формат; г) (изм. - ДВ, бр. 107 от 2024 г.) съставя проект на бюджет на Висшия съдебен съвет за съответната календарна година, както и в програмен формат; д) обосновава и методически защитава проекта на бюджет на съдебната власт; е) дава методически указания по изготвянето на бюджета на съдебната власт; изготвя анализи и доклади по становищата на компетентните държавни органи, свързани с бюджета на съдебната власт; ж) разпределя утвърдения от Народното събрание бюджет на съдебната власт за съответната календарна година по органи на съдебната власт (в т.ч. обобщени бюджети на съдилищата) по елементи на Единната бюджетна класификация; з) изготвя ежемесечна информация за изпълнението на бюджета на съдебната власт за предходни периоди и информира Висшия съдебен съвет; и) изготвя ежемесечна информация за очакваното изпълнение по бюджета на съдебната власт към края на съответната година и я представя в Министерството на финансите; й) създава и поддържа информация, свързана с бюджета на съдебната власт и неговото изпълнение; к) поддържа информация за разпределение на допълнителните средства по бюджета на съдебната власт; л) актуализира бюджета на съдебната власт; м) изготвя необходимата документация за Министерството на финансите при необходимост от утвърждаване на допълнителни средства по бюджета на съдебната власт чрез постановление на Министерския съвет, решение на Министерския съвет или корекции между отделни първостепенни разпоредители, както и последващите документи; н) изготвя финансови обосновки към проектите на нормативни актове във връзка с чл. 28 от Закона за нормативните актове и чл. 12, ал. 2, т. 3 от Вътрешните правила за изработване на нормативни актове във Висшия съдебен съвет и оценка на въздействието им ; о) извършва периодично актуализация на приходите и разходите, както и на субсидията по бюджета на съдебната власт, и информира Министерството на финансите; п) ежемесечно консолидира и анализира данни за средствата за работна заплата на органите на съдебната власт; 3. във връзка със счетоводството и методологията: а) (изм. и доп. - ДВ, бр. 107 от 2024 г.) разпределя по параграфите на Единната бюджетна класификация одобрения бюджет на Висшия съдебен съвет и неговата администрация и с разходи по функционални области, както и в програмен формат за съответната година; б) (изм. и доп. - ДВ, бр. 107 от 2024 г.) отчита касовото изпълнение на бюджета на Висшия съдебен съвет и неговата администрация; в) анализира и контролира разходите за издръжка на Висшия съдебен съвет и неговата администрация и при необходимост предлага корекция по отделните параграфи; г) осъществява финансово-счетоводното обслужване на Висшия съдебен съвет и неговата администрация съобразно Закона за счетоводството и други нормативни актове; д) организира инвентаризация на активите, пасивите, вземанията и задълженията на Висшия съдебен съвет и на неговата администрация; е) (доп. - ДВ, бр. 107 от 2024 г.) изготвя месечни, тримесечни и годишни отчети за касово изпълнение на бюджета, сметките за средствата от ЕС и сметките за чужди средства на Висшия съдебен съвет и на неговата администрация по параграфите на Единната бюджетна класификация и с разходи по функционални области, както и в програмен формат; ж) (доп. - ДВ, бр. 107 от 2024 г.) изготвя тримесечните и годишните оборотни ведомости на Висшия съдебен съвет и на неговата администрация, както и друга отчетна информация по указания на Министерството на финансите; з) осигурява съхраняването на счетоводните документи на администрацията на Висшия съдебен съвет; и) организира единна счетоводна отчетност в системата на Висшия съдебен съвет, изготвя единен индивидуален сметкоплан на ползваните счетоводни сметки и подсметки; й) изготвя обяснителна записка към тримесечните отчети и годишния финансов отчет, с която се оповестява прилаганата счетоводна политика в органите на съдебната власт; к) (доп. - ДВ, бр. 107 от 2024 г.) приема и обобщава месечните, тримесечните и годишните отчети за касово изпълнение на бюджета, сметките за средствата от ЕС и сметките за чужди средства на органите на съдебната власт и ги представя на Министерството на финансите и на Сметната палата по параграфите на Единната бюджетна класификация и с разходи по функционални области, както и в програмен формат; л) (доп. - ДВ, бр. 107 от 2024 г.) приема и обобщава тримесечните и годишните оборотни ведомости на органите на съдебната власт и ги представя на Министерството на финансите и на Сметната палата, както и друга отчетна информация по указания на Министерството на финансите; м) поддържа счетоводни регистри по основните показатели на Единната бюджетна класификация; н) обработва и осчетоводява документи за приходите и разходите по Единната сметка и поддържа кореспонденция с Националната агенция за приходите; о) (изм. и доп. - ДВ, бр. 107 от 2024 г.) поддържа кореспонденция с органите на съдебната власт относно освобождаването на лимити, сторниране на обороти за плащанията, преминали през (СЕБРА) и грешно постъпили суми по сметките на Висшия съдебен съвет; п) осъществява контрол и анализ върху финансовата и нефинансовата информация, представена в периодичните отчети за касовото изпълнение на бюджета и годишните финансови отчети на второстепенните разпоредители с бюджети; р) (изм. - ДВ, бр. 107 от 2024 г.) дава методически указания по прилагането на нормативните актове, свързани с финансово-счетоводната дейност - изготвянето на отчетите за касовото изпълнение на бюджета (месечни, тримесечни и годишни), сметките за средствата от ЕС и сметките за чужди средства и оборотни ведомости, до всички второстепенни разпоредители с бюджет; с) на основата на счетоводните отчети изготвя справки, становища и предложения за подобряване на финансовата дисциплина и отчетност; т) провежда периодични семинари за обучаване на счетоводните кадри в съдебната система; у) изготвя становища на Висшия съдебен съвет във връзка с въпроси и проблеми, свързани със счетоводството и методологията на органите на съдебната власт, поставени от други ведомства, контролни и финансови институции; ф) обработва и осчетоводява документи за строителство и основен ремонт на недвижимите имоти, както и за задължения, произтичащи от собствеността на имотите - данъци, такси, наеми, застраховки, преоценки и други разходи; х) обработва и осчетоводява документи за разходи по сключени договори за наем на недвижими имоти; ц) обработва и осчетоводява документи за приходи и възстановени разходи за отдадените под наем недвижими имоти или части от недвижими имоти на съдебната власт; подава данъчна декларация по Закона за данъка върху добавената стойност; ч) поддържа финансови досиета във връзка с изпълнение на договори, сключени с изпълнители, извършващи строително-ремонтни дейности в сгради на органите на съдебната власт и финансирани от Висшия съдебен съвет, както и по договори за наем; ш) (нова - ДВ, бр. 107 от 2024 г.) подава декларации, свързани с дейността на Висшия съдебен съвет и неговата администрация, пред Националната агенция по приходите и Националния осигурителен институт, както и справки към други бюджетни организации; щ) (нова - ДВ, бр. 107 от 2024 г.) ежегодно и на тримесечие подава данни в Националния статистически институт; ъ) (нова - ДВ, бр. 107 от 2024 г.) съставя и представя годишния финансов отчет на съдебната власт за приемане от пленума на Висшия съдебен съвет. 4. (нова - ДВ, бр. 107 от 2024 г.) във връзка с методологията и подпомагането на бюджетната дейност: а) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на средносрочната бюджетна прогноза на съдебната власт; б) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на проекта на бюджет на съдебната власт за съответната година; в) обобщава информацията от органите на съдебната власт и изготвя отчет на показателите за изпълнение по бюджетните програми към отчета за изпълнението на програмния бюджет за съответния период; г) извършва периодични прегледи, анализи и доклади за системата от показатели за изпълнение по бюджетните програми и при необходимост предлага оптимизирането им съгласно приетата от пленума на Висшия съдебен съвет Методология за програмно бюджетиране в съдебната власт; д) дава методически указания по изготвянето и отчитането на програмния бюджет на съдебната власт във връзка с планирането и отчитането на показателите за изпълнение и постигнатите резултати; е) изготвя вътрешни правила за регламентиране на етапите и процесите по изготвяне и отчитане на бюджета на съдебната власт в програмен формат във връзка с чл. 7, ал. 7 от Закона за публичните финанси ; ж) изготвя справки и становища относно финансова обезпеченост по искания на комисиите към Висшия съдебен съвет; з) изготвя справки, свързани с изпълнението на бюджета за текущата година, изискани от Министерството на финансите. Чл. 70. (Изм. - ДВ, бр. 107 от 2024 г.) Дирекция \"Управление на собствеността на съдебната власт\" осъществява следните функции: 1. във връзка с инвестиционната политика, свързана с изпълнението на бюджета за капиталови разходи и текущата поддръжка на съществуващия сграден фонд, подпомага и координира цялостната дейност, като: а) проучва необходимостта от ново строителство, реконструкции и основни ремонти на сградния фонд на съдебната власт, включително като обобщава и анализира предложенията на органите на съдебната власт; б) подготвя доклади относно състоянието на имотите, подлежащи на основен ремонт, проектиране или ново строителство; в) изготвя проект на годишна инвестиционна програма на съдебната власт (по обекти и по вид на капиталовите разходи) в рамките на утвърдения бюджет на съдебната власт; г) изготвя и актуализира цялостната документация за капиталовите разходи по бюджета на съдебната власт - разчети и отчети за изразходваните средства с инвестиционно предназначение; д) изготвя предложения за финансиране на обектите за основен ремонт, строителство, придобиване на дълготрайни материални активи на второстепенните разпоредители по бюджета на съдебната власт и по външни програми; е) изготвя предложения за корекции на средствата за капиталови разходи по бюджета на второстепенните разпоредители при необходимост; ж) изготвя анализи, справки и приложения относно проектобюджети и бюджетни прогнози за ангажиментите по капиталовите разходи на съдебната власт; з) подготвя заявка за потребностите от възлагане на обществени поръчки за инженеринг, строителство, текущи ремонти и услуги и включване в обобщена заявка и график за възлагане на обществени поръчки за съответната година съгласно утвърдените правила във Висшия съдебен съвет; и) изготвя техническите задания за възлагане на проектиране и строителство на нови обекти и реконструкция на съществуващите; й) организира и участва в приемателни комисии за завършените обекти; к) осъществява текущ контрол при изпълнението на строително-монтажните работи и доставки, проверява съставените актове и строителни книжа на обектите; л) осъществява методическа помощ и подготвя правила/указания във връзка с изпълнението на Инвестиционната програма на Висшия съдебен съвет и разходването на средства от бюджета на съдебната власт за текуща поддръжка на сградния фонд; м) отговаря за съставянето на техническите паспорти на сградния фонд на съдебната власт; н) отговаря за съхраняването на проектна и техническа документация на сградния фонд на съдебната власт; о) води регистър на предложения/искания за инвестиции в текущи ремонти на сградния фонд на съдебната власт; п) анализира постъпилите искания, касаещи текущи и аварийни ремонти, и изготвя предложения за корекции на средства по § 10-00 \"Текущ разход\" по бюджета на второстепенните разпоредители, при необходимост; 2. във връзка с управлението на собствеността на съдебната власт подпомага дейностите по придобиване, управление, стопанисване, ползване, поддържане и разпореждане с имотите на съдебната власт, като: а) документира собствеността върху имотите на съдебната власт и всички настъпили промени в собствеността като вид и обем; б) води регистър, като поддържа и актуализира единна база данни за имотите на съдебната власт; поддържа и съхранява досиетата на имотите на съдебната власт; в) изготвя и представя становища за разпределение на имотите на съдебната власт; г) организира проучвания за възможности за допълване на сградния фонд за нуждите на съдебната власт, като анализира и предлага процедури по безвъзмездно предоставяне на сгради и терени, включително придобиване на имоти или вещни права; д) организира, осъществява контрол и изготвя становища за правилното, законосъобразното и ефективното ползване и стопанисване на имотите на съдебната власт; е) изготвя становища по проекти на актове на Министерския съвет, свързани с процедури по Закона за държавната собственост и правилника за прилагането му; ж) организира дейностите, свързани с процедури за отдаване под наем на недвижими имоти или части от недвижими имоти - държавна собственост, при условията и по реда на Закона за държавната собственост и правилника за прилагането му; з) предлага предприемане на разпоредителни действия с имоти - държавна собственост, предоставени за нуждите на съдебната власт; и) организира приемане на предоставени за управление имоти и предаване на имоти с отпаднала необходимост за съдебната власт; й) анализира и организира дейностите, свързани с процедурите по Закона за местните данъци и такси ; к) подпомага инвентаризацията на имотите на съдебната власт; л) поддържа регистри на имотите - частна държавна собственост, предоставени в управление на Висшия съдебен съвет за жилищни нужди: регистър на кандидатите за настаняване във ведомствени жилища, регистър на настанените във ведомствени жилища лица и регистър на свободните жилища; м) организира дейностите по стопанисване и разпределение на ползването на имотите - частна държавна собственост, от ведомствения жилищен фонд; н) организира и контролира изпълнението на договорите за наем, по които страна е Висшият съдебен съвет; 3. изготвя и съгласува проекти на договори във връзка с управлението на собствеността, по които страна е Висшият съдебен съвет; 4. във връзка с организацията по възлагане на обществените поръчки, свързани с управление на собствеността на съдебната власт: а) изготвя техническите задания и техническите спецификации за възлагане по Закона за обществените поръчки на проектиране и строителство на нови обекти и реконструкция на съществуващите, за доставки на оборудване; б) изготвя техническите задания и техническите спецификации за възлагане по Закона за обществените поръчки на имуществено застраховане, оценяване на имотите на съдебната власт, дейности по кадастъра и други; в) осъществява текущ контрол по изпълнението на сключените договори за възлагане на обществени поръчки (срокове, гаранции, неустойки), по които страна е Висшият съдебен съвет; г) съгласува проекти на договори за строителство, инженеринг, проектиране и свързаните с изпълнението им акцесорни договори; д) организира провеждането на експертни технико-икономически съвети за оценка и приемане на извършените проектни работи. Чл. 71. Дирекция \"Правна\" осъществява следните функции: 1. във връзка с правното обслужване: а) (доп. - ДВ, бр. 107 от 2024 г.) осигурява експертно участие в постоянните и временните комисии на пленума и колегиите; б) проучва постъпили сигнали, молби и предложения, подготвя становища по тях и ги докладва в комисиите на пленума или колегиите, от чиято компетентност са те; в) (нова - ДВ, бр. 107 от 2024 г.) администрира работата с предложения и сигнали от граждани и представители на организации съгласно глава осма от Административнопроцесуалния кодекс , подадени до Висшия съдебен съвет и/или неговите колегии, и ги разглежда по реда на Вътрешните правила за организация на работата с предложения и сигнали, които постъпват във Висшия съдебен съвет; г) (нова - ДВ, бр. 107 от 2024 г.) извършва проучвания и събира информация за изготвяне на становища за притежаваните нравствени качества на кандидатите в конкурсите за заемане на длъжност в органите на съдебната власт, както и за кандидатите за административни и заместник-административни ръководители, и изготвя проекти на становища; д) (предишна б. \"в\" - ДВ, бр. 107 от 2024 г.) осъществява методическа помощ и координация по отношение на правното обслужване на дейностите в другите дирекции на администрацията на Висшия съдебен съвет; е) (изм. - ДВ, бр. 70 от 2022 г., предишна б. \"г\" - ДВ, бр. 107 от 2024 г.) подпомага Висшия съдебен съвет при изпълнение на задълженията му като администратор на лични данни, както и отговаря за воденето на регистъра по чл. 30 от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 94/46/ЕО; ж) (предишна б. \"д\" - ДВ, бр. 107 от 2024 г.) изготвя предложения и становища по принципни въпроси и решения, методически указания и стратегии за съдебната система; з) (предишна б. \"е\" - ДВ, бр. 107 от 2024 г.) изготвя анализи, становища, доклади и проекти на решения по възложени от пленума и колегиите на Висшия съдебен съвет въпроси, свързани с упражняване на правомощията на административния орган; и) (предишна б. \"ж\" - ДВ, бр. 107 от 2024 г.) изготвя правни становища по процедури и дейности на Висшия съдебен съвет и/или на другите структурни звена в администрацията на Висшия съдебен съвет; й) (предишна б. \"з\", доп. - ДВ, бр. 107 от 2024 г.) изготвя проекти на решения за предоставяне или за отказ за предоставяне на достъп до обществена информация по Закона за достъп до обществена информация въз основа на предоставено мотивирано становище от съответната дирекция и/или комисия за наличието на информацията и нейния характер и води и поддържа регистър на заявленията за достъп до обществена информация; к) (нова - ДВ, бр. 107 от 2024 г.) осъществява контрол за законосъобразност на актовете, свързани с възникването, изменението и прекратяването на трудовите правоотношения на съдебните служители в администрацията на Висшия съдебен съвет. 2. във връзка с нормативната дейност: а) (изм. и доп. - ДВ, бр. 107 от 2024 г.) участва в подготовката на проекти на нормативни актове от компетентността на пленума на Висшия съдебен съвет и изготвя предварителни и частични оценки на въздействието им; б) (нова - ДВ, бр. 107 от 2024 г.) участва в подготовката на вътрешноведомствени правила; в) (предишна б. \"б\" - ДВ, бр. 107 от 2024 г.) участва в изготвянето на становищата на пленума и на колегиите на Висшия съдебен съвет по нормативни актове, които се отнасят до съдебната система и са внесени за утвърждаване или съгласуване от Висшия съдебен съвет; г) (предишна б. \"в\" - ДВ, бр. 107 от 2024 г.) изготвя проекти на становища до Конституционния съд по дела, по които Висшият съдебен съвет е конституиран като заинтересована страна; 3. във връзка с процесуалното представителство на Висшия съдебен съвет: а) изготвя искови молби, жалби, възражения, отговори и писмени бележки по съдебни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; б) изготвя жалби, възражения и становища до административни органи и участва в административни производства пред тях по пълномощие на пленума или колегиите; в) (нова - ДВ, бр. 107 от 2024 г.) изготвя молби, искания и справки по изпълнителни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; г) (предишна б. \"в\" - ДВ, бр. 107 от 2024 г.) изготвя проекти на становища по обсъждани въпроси от пленумите на Върховния касационен съд и Върховния административен съд, свързани с организацията на съдебната власт; 4. във връзка с управлението на цикъла на обществените поръчки: а) координира, администрира и контролира цялостния процес по планиране и провеждане на обществените поръчки на Висшия съдебен съвет съобразно Вътрешните правила за управление на цикъла на обществените поръчки; б) координира и организира и всички дейности във връзка с подготовката за възлагане на обществени поръчки; в) съвместно със структурното звено - заявител, разработва документи по процедурите за възлагане на обществени поръчки; г) координира процеса на провеждането на процедурите и възлагането на обществени поръчки в съответствие с нормативните изисквания и приложимите правила за обществените поръчки; д) изготвя проекти на договори за възлагане на обществени поръчки и организира сключването им; е) води регистър на проведените процедури за възлагане на обществени поръчки през съответната година, води и съхранява досиета на проведените процедури за възлагане на обществени поръчки и организира архивирането им съобразно действащите Вътрешни правила за управление на цикъла на обществените поръчки; ж) подготвя становища във връзка с прилагането на Закона за обществените поръчки и свързаните с него подзаконови нормативни актове; з) подготвя и изпраща за публикуване в нормативно установените срокове необходимата информация при възлагането на обществените поръчки до Агенцията по обществените поръчки и до \"Официален вестник\" на Европейския съюз в приложимите случаи; и) оказва методическа помощ на останалите структурни звена във Висшия съдебен съвет по въпроси, свързани с организирането и провеждането на процедури по Закона за обществените поръчки и възлагането на обществени поръчки; й) участва в разработването на вътрешните правила по Закона за обществените поръчки и подзаконовите нормативни актове по прилагането му; к) (доп. - ДВ, бр. 107 от 2024 г.) води и поддържа регистър на договорите за възлагане на обществени поръчки, сключени от Висшия съдебен съвет; 5. (отм., нова - ДВ, бр. 107 от 2024 г.) във връзка с международни програми и проекти осъществява следните функции: а) във връзка с планирането, проучването, подготовката, управлението, изпълнението, мониторинга и контрола на международни и европейски проекти: аа) събира актуална информация за възможностите на ВСС да кандидатства с проекти по различни програми; бб) идентифицира и извършва оценка на потребностите от външно финансиране на изпълняваните от ВСС политики и програми и идентифицира подходящи програми; вв) координира кандидатстването, управлението и изпълнението на проектите по програми, финансирани от ЕС и други донори, по които ВСС е бенефициент/партньор - съгласно правилата на съответната програма, регламенти на ЕС и действащото национално законодателство; б) във връзка с разходването на средствата по одобрените за финансиране проекти: аа) води и поддържа регистър на договорите, сключени от ВСС във връзка с изпълнението на европейски и международни проекти; бб) осигурява извършването на проверки от национални и европейски верифициращи, одитиращи и контролиращи органи; в) във връзка с координиране дейностите по усвояване на средства по съответните програми: аа) изготвя становища до ВСС по проектните предложения на органите на съдебната власт с оглед избягване на двойно финансиране и дублиране на дейности; бб) поддържа и актуализира електронен регистър за всички текущи и приключили проекти на ВСС; вв) анализира нуждата от обучения в АВСС и предлага обучения за управление на европейски и международни програми и проекти. Чл. 72. (Изм. - ДВ, бр. 107 от 2024 г.) Дирекция \"Информационни технологии\" осъществява следните функции: 1. във връзка с внедряването на съвременните информационни и комуникационни технологии: а) (изм. - ДВ, бр. 107 от 2024 г.) участва в разработването на планове и стратегии за внедряване на съвременни информационни и комуникационни технологии в администрацията на Висшия съдебен съвет и органите на съдебната власт и организира тяхното изпълнение; б) разработва технически задания за внедряване на хардуер и софтуер във Висшия съдебен съвет и органите на съдебната власт; в) участва в разработването и прилагането на методологии, правила и процедури в областта на информационните и комуникационните технологии във Висшия съдебен съвет и органите на съдебната власт; г) подпомага Висшия съдебен съвет при осъществяване на правомощията му по реализация на стратегията за въвеждане на съвременни информационни и комуникационни технологии в съдебната власт; д) подготвя становища по представените на Висшия съдебен съвет проекти за изграждането и внедряването на информационни и комуникационни технологии; е) (изм. - ДВ, бр. 107 от 2024 г.) участва в разработването, прилагането и контролира изпълнението на процедури за сигурност на информационните и комуникационните системи с цел осигуряване на ефективна защита на информационните ресурси на Висшия съдебен съвет и органите на съдебната власт; 2. във връзка със софтуерната и хардуерната поддръжка и актуализацията на използваните информационни и комуникационни системи: а) координира и подпомага планирането на осигуряването на необходимия хардуер и софтуер в органите на съдебната власт; б) осигурява поддържането и използването на хардуера и софтуера в администрацията на Висшия съдебен съвет; в) осигурява правилното функциониране и актуализиране на използваните от Висшия съдебен съвет софтуер и хардуер; г) (нова - ДВ, бр. 107 от 2024 г.) осигурява правилното функциониране и актуализиране на компютърната и комуникационната техника, собственост на Висшия съдебен съвет, инсталирана в центровете за съхранение на данни на съдебната система; д) (предишна б. \"г\" - ДВ, бр. 107 от 2024 г.) поддържа изправността на всички хардуерни и софтуерни системи в администрацията на Висшия съдебен съвет; е) (предишна б. \"д\" - ДВ, бр. 107 от 2024 г.) изготвя указания и методика за работа, обучаване и подпомагане на служителите в администрацията и членовете на Висшия съдебен съвет при работата с внедрените хардуер и софтуер; ж) (предишна б. \"е\" - ДВ, бр. 107 от 2024 г.) осигурява поддържането на компютърната техника, локалните мрежи и комуникационното оборудване във Висшия съдебен съвет; з) (предишна б. \"ж\" - ДВ, бр. 107 от 2024 г.) организира закупуването на нов хардуер и софтуер и ги въвежда в експлоатация; 3. (нова - ДВ, бр. 107 от 2024 г.) във връзка с методологията и развитието на централизираните информационни системи: а) участва в изграждането и актуализирането на централизираните информационни системи в органите на съдебната власт; б) осигурява развитието и управлението на централизираните информационни системи в органите на съдебната власт; в) осигурява оперативната съвместимост между системите, използвани от органите на съдебната власт; г) осъществява контрол на разработчиците по време на разработване и внедряване на системите; д) обобщава постъпили искания от съдилищата за добавяне на нови и/или промяна на съществуващи функционалности в системите на база на реалната им работа и/или при промяна на действащото законодателство; е) преценява необходимостта от извършване на промени по архитектурата на системите; ж) изпълнява функциите на единствена и единна централизирана точка за контакт между разработчиците и потребителите на системите; з) отговаря на запитвания и оказва техническа и методологична помощ при възникнали въпроси и/или проблеми при работата с централизираните информационни системи; и) координира дейностите по ефективното прилагане на мерките за публичност и прозрачност във връзка с публикуването на съдебните актове на съдилищата. 4. (отм. - ДВ, бр. 107 от 2024 г.) 5. (отм. - ДВ, бр. 107 от 2024 г.) 6. (отм. - ДВ, бр. 107 от 2024 г.) Чл. 73. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на съдии\" подпомага дейността на Комисията по атестирането и конкурсите към съдийската колегия, като осъществява следните функции: 1. във връзка с атестирането и повишаването на място в по-горен ранг на съдии: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по атестиране по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители и за назначаване на заместници на административни ръководители; ж) предлага становища на комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на съдийската колегия на Висшия съдебен съвет, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши съдии, за първоначално назначаване, за повишаване и за преместване в съдилищата: а) обобщава и анализира предложения от органите на съдебната власт във връзка с планирането на длъжности за обявяване на конкурси в съдилищата; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване провеждането на писмените и устните изпити; в) подпомага дейността на Комисията по атестиране и конкурси при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по атестиране и конкурси по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши съдии; з) обобщава, анализира и подготвя информация във връзка с изтичащите срокове на младшите съдии и назначаването им на длъжност \"съдия\" в районните съдилища; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестиране и конкурси становища по документите на всички кандидати с оглед извършване на проверка и произнасяне за съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на съдии в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на съдилищата, както и за поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите съдии и за съдиите-наставници в съдилищата; в) обобщава, анализира и предлага становища във връзка с провеждането на процедури за оптимизиране щатната численост в съдилищата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители и персонален състав на членове на помощни атестационни комисии; д) разработва годишно планиране за предстоящите процедури за атестиране на съдии по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) обобщава, анализира и докладва информация във връзка с прекратяване на командироването в съответствие със законовите предпоставки; з) съставя, води и съхранява кадровото дело на всеки съдия в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на съдии; 7. разработва анализи, справки и становища във връзка с атестирането, конкурсите и кадровата дейност на съдии. Чл. 74. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на прокурори и следователи\" подпомага дейността на Комисията по атестирането и конкурсите към прокурорската колегия на Висшия съдебен съвет, като осъществява следните функции: 1. във връзка с атестирането и повишаването на място в по-горен ранг на прокурори и следователи: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители; ж) предлага становища на членовете на Комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на прокурорската колегия, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши прокурори и младши следователи, за първоначално назначаване, за повишаване и за преместване в органите на Прокуратурата на Република България: а) обобщава и анализира предложения от органите на съдебна власт във връзка с планирането на длъжности за обявяване на конкурси в органите на Прокуратурата на Република България; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване по провеждането на писмените и устните изпити; в) подпомага дейността на Комисията по атестирането и конкурсите при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши прокурори и младши следователи; з) обобщава, анализира и подготвя информация във връзка с изтичащите срокове на младшите прокурори и младшите следователи и назначаването им на длъжност \"прокурор\" в районните прокуратури и \"следовател\" в следствените отдели в окръжните прокуратури; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестирането и конкурсите становища по документите на всички кандидати с оглед извършване на проверка и произнасяне по съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на прокурори и следователи в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на прокуратурите, както и поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите прокурори и следователи, както и за прокурорите и следователите наставници в прокуратурата; в) обобщава, анализира и предлага становища във връзка с провеждането на процедури за оптимизиране щатната численост в прокуратурата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители; д) разработва годишно планиране за предстоящите процедури за атестиране на прокурори и следователи по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) разработва становища във връзка с предложения за командироване на прокурори и следователи в съответствие със Закона за съдебната власт ; з) съставя, води и съхранява кадровото дело на всеки прокурор и следовател в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на прокурори и следователи; 7. разработва анализи, справки и становища във връзка с атестирането, конкурсите и кадровата дейност на прокурори и следователи. Чл. 75. (Нов - ДВ, бр. 107 от 2024 г.) Дирекция \"Международна дейност, връзки с обществеността и протокол\" осъществява следните функции: 1. по отношение на международната дейност на Висшия съдебен съвет: а) координира и осигурява организационно дейността и контактите на Висшия съдебен съвет с други национални, чуждестранни и международни институции и органите на съдебната власт по въпроси, свързани с международното сътрудничество; б) поддържа информация, необходима за осъществяването на институционалните и международните контакти на Висшия съдебен съвет; в) проучва международните инициативи в сферата на дейност на Висшия съдебен съвет и ги предоставя на вниманието на членовете на Висшия съдебен съвет; г) координира работата на Висшия съдебен съвет във връзка с предоставяне на информация за изготвянето на Информационното табло на ЕС в областта на правосъдието; д) осъществява сътрудничеството между Висшия съдебен съвет и Министерството на правосъдието във връзка с предоставяне на информация за изготвянето на оценка на европейските съдебни системи от Европейската комисия за ефикасност на правосъдието (CEPEJ); е) осъществява сътрудничество с Министерството на правосъдието и координира предоставянето на информация от компетентност на Висшия съдебен съвет във връзка с изготвянето на ежегодните доклади в рамките на Европейския механизъм за върховенството на закона; ж) координира и обобщава информацията от страна на Висшия съдебен съвет по препоръките на Организацията за икономическо сътрудничество и развитие (ОИСР); з) в сътрудничество с други институции организира срещи с представители на Европейската комисия, Европейската комисия за демокрация чрез право (Венецианската комисия), ОИСР, CEPEJ и други международни организации; и) организира и координира дейности, свързани с членството на Висшия съдебен съвет и представители на съдебната власт в Европейската мрежа на съдебните съвети, Балканската и Евро-средиземноморската мрежа на съдебните съвети, Европейската съдебна мрежа по граждански и търговски дела, Европейската съдебна мрежа, Консултативния съвет на европейските съдии (КСЕС), Консултативния съвет на европейските прокурори (КСЕП), Евроджъст, Европейската прокуратура и други международни организации; й) при възлагане от пленума, колегиите, комисиите и главния секретар на Висшия съдебен съвет изготвя и отправя запитвания до чуждестранни съдебни съвети и институции със сходна дейност в рамките на двустранното и многостранното сътрудничество и изготвя преводи и обобщава получените отговори; к) осъществява комуникация с чуждестранни съдебни съвети, изготвя отговори и разпределя по компетентност запитвания, свързани с устройството и функционирането на съдебната власт в Република България; л) организира и координира с Министерството на външните работи и Постоянното представителство на Република България към ЕС участието на представители на съдебната власт като национални експерти в структурите на Европейската комисия и в гражданските мисии на Европейската служба за външна дейност по Общата политика за сигурност и отбрана на Европейския съюз; м) поддържа и актуализира информацията, свързана с международната дейност на Висшия съдебен съвет, на интернет страницата на Висшия съдебен съвет на български и английски език; н) изпълнява и други дейности, свързани с международното сътрудничество в областта на съдебната система; о) организира командировките в чужбина на членовете на Висшия съдебен съвет, магистрати, съдебни служители и експерти, командировани с решение на съдийската колегия, прокурорската колегия и пленума на Висшия съдебен съвет, изготвя заповеди за задгранични командировки; п) води международната кореспонденция на Висшия съдебен съвет и извършва писмени преводи за нуждите на членовете на Висшия съдебен съвет, администрацията на Висшия съдебен съвет и органите на съдебната власт; извършва превод на документи, свързани с участието на представители на съдебната власт в международни срещи; извършва превод при провеждане на международни срещи и мероприятия, а при обоснована необходимост осигурява външни преводачи; р) изготвя, поддържа и актуализира информация за нуждите на Висшия съдебен съвет за командированите в чужбина лица от органите на съдебната власт; с) предоставя своевременно информация на пленума, колегиите и комисиите на Висшия съдебен съвет относно приемането или изменението на европейски регламенти, директиви, актове на Съда на Европейския съюз и на други европейски органи, касаещи дейността на Висшия съдебен съвет и съдебната система, както и извършва анализи при необходимост; т) извършва проучвания и анализ по различни въпроси, касаещи опита на държавите - членки на ЕС, и други държави, в областта на устройството, организацията и управлението на съдебната власт, включително практиката на Съда на Европейския съюз и Европейската комисия за ефективност на правосъдието (CEPEJ); 2. по отношение на връзките с обществеността: а) осигурява взаимодействието на Висшия съдебен съвет със средствата за масово осведомяване; б) участва в изготвянето и осъществяването на информационната политика на Висшия съдебен съвет; в) подпомага представляващия Висшия съдебен съвет, говорителите на колегиите и членовете на Висшия съдебен съвет при организиране и координиране на техни изяви в средствата за масово осведомяване; г) осигурява публичността на дейността на Висшия съдебен съвет, като предоставя информация на средствата за масово осведомяване по въпроси от дневния ред, решения на пленума на Висшия съдебен съвет, на колегиите, на комисиите, по проекти на Висшия съдебен съвет и събития с национален и международен характер; д) осигурява и публикува на официалната интернет страница на Висшия съдебен съвет информация, свързана с изпълнението на функционалните задължения на отдел \"Връзки с обществеността и протокол\"; е) участва в организирането и провеждането на пресконференции и брифинги с участието на членове на Висшия съдебен съвет; ж) организира и провежда информационни кампании за дейността на Висшия съдебен съвет; з) осъществява мониторинг и анализира публикациите в медиите, свързани с Висшия съдебен съвет и съдебната власт, и поддържа архив; и) осигурява координацията и взаимодействието с пресслужбите на другите органи на съдебната власт, ведомства, организации и институции; й) дейностите от букви \"а)\" до \"и)\" се осъществяват под ръководство на представляващия Висшия съдебен съвет или говорителя на съответната колегия; к) уведомяват представляващия Висшия съдебен съвет и говорителите на съдийската и прокурорската колегия в случай на посегателство срещу независимостта на съдебната власт, съдия, прокурор или следовател, като се изготвя протокол за взетото решение по случая; 3. по отношение на протоколната дейност на Висшия съдебен съвет: а) организационно осигуряване на контактите и взаимодействието на Висшия съдебен съвет с други държавни органи, както и с неправителствени организации и поддържане на информация, необходима за осъществяването на институционалните контакти; б) подготвя, координира и осъществява организирането, провеждането и протоколното осигуряване на официални и работни срещи на членове на Висшия съдебен съвет, конференции, кръгли маси, както и други мероприятия в изпълнение на решения на пленума на Висшия съдебен съвет или неговите колегии, както и по разпореждане на представляващия Висшия съдебен съвет или свързани с участието на членове на Висшия съдебен съвет в церемонии, отбелязване на годишнини, форуми и др.; в) организиране и координиране на посещенията на чуждестранни делегации и подготовка на проекти на програми за посещенията им; г) организация на мероприятия в страната и международни форуми, в които участват членове на Висшия съдебен съвет; д) организиране издаването на служебни паспорти и при необходимост на визи на членовете на Висшия съдебен съвет с оглед пътуванията им във връзка с официални посещения и служебни срещи, както в държави - членки на Европейския съюз, така и в трети страни; е) организиране приема, осъществяване на логистика и координация при официални делегации, висши длъжностни лица, представители на български и чуждестранни институции и придружаващите ги лица при посещение в сградата на Висшия съдебен съвет, както и при официални, делови и работни срещи, конференции и др.; ж) координиране и контрол на процеса по осигуряване на печатни, аудио-визуални материали и други във връзка с протоколната дейност на Висшия съдебен съвет и популяризиране дейността на Висшия съдебен съвет; з) извършване и на други протоколни дейности по възлагане от представляващия Висшия съдебен съвет, членове на Висшия съдебен съвет, главния секретар; и) поддържане на регистри, свързани с протоколната дейност на ВСС. Чл. 76. Дирекция \"Човешки ресурси, административно и техническо обслужване и класифицирана информация\" осъществява следните функции: 1. във връзка с управлението на човешките ресурси във Висшия съдебен съвет и в администрацията на органите на съдебната власт: а) организира провеждането на конкурси за назначаване на служители, набирането и подбора на служителите в администрацията на Висшия съдебен съвет; б) (доп. - ДВ, бр. 107 от 2024 г.) изготвя и съхранява актовете, свързани с възникването, изменението и прекратяването на трудовите правоотношения във Висшия съдебен съвет, и други актове от областта на управлението на човешките ресурси, с изключение на тези, с които се налагат дисциплинарни наказания; в) изготвя, актуализира и съхранява длъжностните и поименните разписания на длъжностите във Висшия съдебен съвет; г) организира и подпомага разработването и актуализирането на длъжностните характеристики на служителите в администрацията на Висшия съдебен съвет и съхранява утвърдените такива; д) организира дейностите по оценяването на изпълнението на длъжността на служителите от администрацията на Висшия съдебен съвет; е) (отм. - ДВ, бр. 107 от 2024 г.) ж) осигурява изготвянето на служебни карти на членовете на Висшия съдебен съвет и на служителите от администрацията на Висшия съдебен съвет и води регистър за изготвените такива; з) (изм. и доп. - ДВ, бр. 107 от 2024 г.) води и съхранява личните трудови досиета на членовете на Висшия съдебен съвет, на дирекция \"Вътрешен одит\" и на служителите от администрацията на Висшия съдебен съвет; и) организира обучението на служителите от администрацията на Висшия съдебен съвет, предлага за утвърждаване от главния секретар на годишен обучителен календар и води регистър за проведените обучения; й) извършва дейностите по осигуряване на здравословни и безопасни условия на труд във Висшия съдебен съвет; к) (изм. - ДВ, бр. 107 от 2024 г.) поддържа публичния регистър на декларации по чл. 49 от Закона за противодействие на корупцията , подадени от служителите на администрацията на Висшия съдебен съвет, на главния секретар и на дирекция \"Вътрешен одит\"; л) (отм. - ДВ, бр. 107 от 2024 г.) м) организира и подготвя заседанията на комисиите \"Съдебна администрация\" към съдийската и прокурорската колегия, като: аа) събира, обобщава и контролира изготвянето на щатните разписания на органите на съдебната власт относно длъжностите за съдебни служители; бб) обработва предложенията на административните ръководители за промени в броя на съдебните служители, за разкриване на нови и за съкращаване на длъжности; вв) води регистри и статистики, възложени от комисиите \"Съдебна администрация\" към съдийската и прокурорската колегия; гг) участва/изготвя проекти на методически указания за работата на съдебната администрация; дд) участва/изготвя проекти на типови характеристики по длъжности за съдебните служители в органите на съдебната власт; ее) (изм. - ДВ, бр. 107 от 2024 г.) участва в подготовката на проектите на Класификатор на длъжностите по чл. 341, ал. 1 от Закона за съдебната власт ; 2. във връзка с административното обслужване на пленума и на колегиите на Висшия съдебен съвет: а) осигурява организационно заседанията на пленума и на колегиите; б) приема и обобщава в проект предложенията за включване в дневния ред за заседанията на пленума и на колегиите; в) въвежда материалите за разглеждане от пленума и от колегиите в програмен продукт за провеждане на безхартиени заседания; г) (отм. - ДВ, бр. 107 от 2024 г.) д) въвежда информация за разглежданите предложения в програмния продукт за отразяване на вота на членовете на Висшия съдебен съвет; е) (отм. - ДВ, бр. 107 от 2024 г.) ж) съхранява в оригинал приетите актове на пленума и колегиите на Висшия съдебен съвет; з) съхранява пълните стенографски протоколи и кратките протоколи за приетите решения от заседанията на пленума и на колегиите с приложени към тях оригинали на разгледаните материали; и) изготвя извлечения от пълните стенографски протоколи и кратките протоколи за приетите решения от заседанията на пленума и на колегиите; й) (изм. - ДВ, бр. 107 от 2024 г.) координира изготвянето на съпроводителни писма към извлеченията от кратките протоколи за приетите решения от заседанията на пленума и на колегиите и изпращането им на заинтересованите органи и лица в срок 3 работни дни след изготвянето на краткия протокол; к) (отм. - ДВ, бр. 107 от 2024 г.) л) води електронен служебен регистър за изпълнението на решенията на пленума и на колегиите; м) (изм. и доп. - ДВ, бр. 107 от 2024 г.) изготвя, координира и контролира графика за ползване на залите в сградата на Висшия съдебен съвет и подпомага други структурни звена при подготовката и провеждането на заседания на работни групи, срещи и др.; н) (отм. - ДВ, бр. 107 от 2024 г.) 3. във връзка с деловодното обслужване и архивната дейност: а) (изм. и доп. - ДВ, бр. 107 от 2024 г.) администрира, въвежда и поддържа база данни в административната информационна система за управление на документооборота във Висшия съдебен съвет; б) приема, регистрира, разпределя и отразява движението на входящата и вътрешната кореспонденция според нейните адресати; в) регистрира и експедира изходящата кореспонденция; г) организира приемането, обработването, комплектуването, съхраняването и използването на документите в текущия и учрежденския архив; д) извършва справки и изготвя заверени копия на документи, съхранявани в текущия и учрежденския архив; е) организира експертизата за ценността на документите от учрежденския архив, тяхната обработка и предаване в Централния държавен архив; ж) участва в подготовката за унищожаване на неценни документи с изтекъл срок на съхранение; 4. във връзка с транспортното обслужване, материално-техническото снабдяване и поддръжката на административните сгради на Висшия съдебен съвет: а) осъществява транспортното обслужване на членовете и администрацията на Висшия съдебен съвет; б) организира дейностите по приемането, регистрирането, експлоатацията, ремонта, поддръжката и бракуването на моторните превозни средства; в) осигурява техническото обслужване и поддръжката на административните сгради на Висшия съдебен съвет, системите и съоръженията и заявява текущи строително-ремонтни работи; г) организира и контролира спазването на нормативните и техническите изисквания за противопожарна защита в административните сгради на Висшия съдебен съвет; д) организира и осъществява материално-техническото снабдяване на Висшия съдебен съвет с машини, съоръжения, резервни части, инвентар, организационна техника, консумативи и материали; е) организира и осигурява почистването и отговаря за санитарно-хигиенните условия в административните сгради на Висшия съдебен съвет; 5. по отношение на класифицираната информация: а) разработва план за защита на класифицираната информация чрез организационни, физически и технически средства; б) организира процедурите за проучване по чл. 47 от Закона за защита на класифицираната информация и води регистър на издадените разрешения; в) следи за правилното определяне на нивото на класификация на информацията във Висшия съдебен съвет; г) извършва периодични проверки за движението и отчетността на материалите и документите, съдържащи класифицирана информация, както и води на отчет случаите на нерегламентиран достъп и взетите мерки; д) организира и провежда обучение в областта на защитата на класифицираната информация; е) поддържа регистратура за класифицирана информация; ж) отговаря за наличността и за правилното отчитане, приемане, използване, разпределяне, раздаване, събиране и съхраняване на материали, съдържащи класифицирана информация; з) съхранява списъците на служителите, допуснати до работа с материали, съдържащи класифицирана информация; и) следи за сроковете за защита на класифицираната информация; й) организира своевременното предаване в архива на материалите с премахнато ниво на класификация; к) (нова - ДВ, бр. 107 от 2024 г.) организира и контролира дейностите, свързани с управление при извънредни ситуации и кризи и отбранително-мобилизационна подготовка; л) (нова - ДВ, бр. 107 от 2024 г.) организира и контролира изработването на военновременен план, план за привеждане в готовност за работа във военно време, план при бедствия и извънредни ситуации и дейностите със съответните ведомства и служби, свързани със защитата на населението при бедствия и аварии и извънредни ситуации; м) (нова - ДВ, бр. 107 от 2024 г.) организира и поддържа системата за оповестяване при извънредни ситуации и степен на готовност; н) (нова - ДВ, бр. 107 от 2024 г.) разработва документи и изготвя материали, свързани с отбранително-мобилизационната подготовка на Висшия съдебен съвет. Чл. 77. (Нов - ДВ, бр. 107 от 2024 г.) Дирекция \"Дисциплинарна дейност\" осъществява следните функции: 1. подпомага комисиите по дисциплинарните производства към колегиите при разглеждане на предложенията от органите и лицата по чл. 312 от Закона за съдебната власт за налагане на дисциплинарни наказания и при разглеждане на постъпилите заповеди на административни ръководители за налагане на дисциплинарни наказания \"забележка\" на съдии, прокурори и следователи; 2. подпомага комисиите по дисциплинарните производства към колегиите при разглеждане на заповеди на административните ръководители за обръщане на внимание по чл. 327, ал. 1 от Закона за съдебната власт на магистрата и за прилагането към кадровото досие; 3. поддържа и актуализира следните регистри по колегии: вътрешен регистър на дисциплинарните дела; публичен регистър на дисциплинарните производства по Закона за съдебната власт ; вътрешен регистър на наказателни производства, по които като обвиняеми са привлечени съдия, прокурор или следовател; вътрешен регистър на заповедите на административни ръководители по чл. 327 от Закона за съдебната власт ; 4. създава досиета по образуваните дисциплинарни дела и преписки по заповеди на административни ръководители и води цялата кореспонденция по движението им; 5. подпомага дисциплинарните състави към съответните колегии при осъществяването на правомощията им; 6. подпомага колегиите на Висшия съдебен съвет при анализиране и обобщаване на резултатите по дисциплинарните производства, включително съдебната практика; 7. осъществява процесуално представителство по дисциплинарни дела и преписки; 8. докладва в комисиите по дисциплинарните производства постъпилата информация от Инспектората към Висшия съдебен съвет съгласно чл. 54, ал. 1, т. 5 от Закона за съдебната власт , както и данните от главния инспектор и министъра на правосъдието по чл. 60м от Закона за съдебната власт ; 9. изготвя проект на анализ на данните по чл. 60м от Закона за съдебната власт ; 10. докладва в комисиите по дисциплинарните производства постъпилата информация от административните ръководители по извършени проверки в районните, окръжните, административните и апелативните съдилища и прокуратурите. Чл. 77а. (Нов - ДВ, бр. 107 от 2024 г.) Дирекция \"Съдебна карта, натовареност и съдебна статистика\" осъществява следните функции: 1. По отношение на съдебната карта и натовареността: а) осигурява експертно участие в съответната комисия, от чиято компетентност са съдебната карта, натовареността и съдебната статистика; б) инициира пред съответната комисия, от чиято компетентност са съдебната карта, натовареността и съдебната статистика, предложения за законодателни промени, касаещи съдебната карта и натовареността; в) участва в изготвянето, допълването и актуализирането на правила, инструкции, правилници и др., уреждащи натовареността на съдилищата и на отделните съдии с цел ефективно разрешаване на въпроси, свързани с неравномерна и висока натовареност; г) проучва, анализира и изготвя становища по постъпили предложения за промяна на съдебната карта чрез промени в границата на съдебните райони; д) осъществява наблюдение върху факторите, които влияят на териториалната структура на органите на съдебната власт и съдебните им райони, и предлага промяна на съдебната карта; е) изготвя проект на анализ на натовареността на съдилищата по чл. 23, ал. 5, т. 12 от Закона за съдебната власт ; ж) участва в изготвянето на проекти на предложения до комисията, в чиято компетентност е съдебната карта, натовареността и съдебната статистика, относно създаване или закриване на съдилища, промяна на съдебните райони и седалищата на съдилищата, които да внесе за разглеждане от пленума съобразно отчетената степен на натовареност на съдиите и съдилищата; з) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия при постъпили предложения за изменения и допълнения на Правилата за оценка на натовареността на съдиите; и) осъществява всички административно-организационни дейности, свързани с въвеждането на различни правни институти и механизми, касаещи натовареността и съдебната карта; к) извършва анализ, след края на всеки отчетен период, на данните за показателите за оценка на натовареността на съдиите и съдилищата и при необходимост предлага проект на изменение и допълнение на Правилата за оценка на натовареността на съдиите; л) осъществява цялостен мониторинг на показателите, характеризиращи натовареността на съдилищата; м) осъществява методическа помощ и координация по отношение на дейностите, свързани със съдебната карта и натовареността на органите на съдебната власт; н) координира и осигурява организационно дейността на Висшия съдебен съвет с други национални институции и органите на съдебната власт по въпроси, свързани със съдебната карта и натовареността; о) участва в организирането и провеждането на обществени обсъждания и кръгли маси във връзка с оптимизиране структурата и организацията на дейността на съдилищата от конкретен съдебен район; п) поддържа и актуализира информация за съдебните райони и седалищата на органите на съдебната власт; р) изпълнява и други дейности, свързани с междуинституционалното сътрудничество в областта на съдебната карта и натовареността. 2. По отношение на съдебната статистика: а) изготвя и предлага за утвърждаване от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на статистически форми и методически указания за попълването им; б) изпраща до районните, окръжните, административните, военните и апелативните съдилища актуализирани статистически формуляри и методически указания за попълването им; в) събира, обработва, обобщава и съхранява шестмесечни и годишни отчети за дейността на съдилищата в Република България; г) публикува на интернет страницата на Висшия съдебен съвет обобщени шестмесечни и годишни статистически данни за дейността на съдилищата; д) въз основа на обобщените статистически данни за натовареността на съдилищата отчита степента на натовареност; е) извършва анализи на крайните резултати след приключване на периодичната обработка на статистическата информация; ж) извършва сравнителен анализ на показателите, характеризиращи дейността и определящи натовареността на съдилищата; з) извършва дейности по организиране, координиране и приемане от съответната комисия, в чиято компетентност са съдебната карта, натовареността и съдебната статистика, на обобщена информация за образуването, движението и приключването на делата във Върховния касационен съд и Върховния административен съд; и) публикува на интернет страницата на Висшия съдебен съвет обобщената статистическа информация, предоставена от Върховния касационен съд и Върховния административен съд; й) изготвя статистически анализи и предложения за оптимизиране на дейността по статистическата отчетност в органите на съдебна власт; к) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия, по отношение на предложения за изменения и допълнения на Номенклатурата на статистическите кодове по видовете дела и приложенията към Правилата за оценка на натовареността на съдиите; л) изготвя и предлага за приемане от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на Номенклатурата на статистическите кодове по видовете дела и приложенията към Правилата за оценка на натовареността на съдиите; м) подпомага дейността на комисиите към колегиите и пленума на Висшия съдебен съвет чрез предоставяне на справки с данни от събраната и обобщената статистическа информация за движението на делата и натовареността на магистратите; н) изготвя справки, информации и доклади със статистически данни, налични в базата данни на Висшия съдебен съвет, по искания от национални и международни институции, юридически и физически лица; о) предоставя на дирекция \"Правна\" справки със статистически данни, налични в базата данни на Висшия съдебен съвет, във връзка със заявления за достъп до обществена информация съгласно Вътрешните правила за достъп до обществена информация във Висшия съдебен съвет; п) осъществява методическа помощ и координация по отношение на дейностите, свързани със събиране и обработване на статистическа информация на органите на съдебната власт; р) изготвя нови и актуализира съществуващи функционални задания за създаване, внедряване и надграждане на всички информационни системи и техните модули, които са предназначени за отчитане и намаляване на натовареността на съдиите, както и осъществява текущ мониторинг и методическо ръководство във функционирането и развитието на същите, като изготвя предложения за надграждането им; координира работата по дефиниране на функционални изисквания с вътрешни и външни специалисти и експерти; изготвя периодични доклади и препоръки за подобрения с цел оптимизиране на функционалността на системите; провежда тестове и оценка на нови и съществуващи модули, като събира обратна връзка от потребителите; участва в разработването на методически указания за използване на информационните системи и провежда обучения за потребителите с цел правилното им приложение; предоставя консултации и оказва методическа помощ на съдиите и съдебните служители при възникнали въпроси и затруднения при работа със системите. Чл. 78. (1) Звено \"Финансови контрольори\" е на пряко подчинение на главния секретар на Висшия съдебен съвет и осъществява дейността си, както следва: 1. извършва предварителен контрол за законосъобразност на всички документи и действия, свързани с финансовата дейност на Висшия съдебен съвет, в съответствие със Закона за финансово управление и контрол в публичния сектор и утвърдената от министъра на финансите методология; 2. извършва необходимите проверки и изразява становище за законосъобразност преди вземането на решения за поемане на задължение и извършване на разход, свързан с финансовата дейност на Висшия съдебен съвет; 3. осъществява предварителен контрол на дейностите по усвояване на средствата от Европейските структурни фондове, както и от други донори. (2) Условията и редът за извършване на предварителен контрол се определят с Вътрешни правила за предварителен контрол във Висшия съдебен съвет. Чл. 79. Звено \"Стенографи\" организира и осъществява изготвянето на кратките протоколи за приетите решения и пълна стенограма от заседанията на пленума и колегиите на Висшия съдебен съвет, както и стенограми от други мероприятия на Висшия съдебен съвет. Раздел IV. Служители в администрацията на Висшия съдебен съвет Чл. 80. (1) Дейността на администрацията на Висшия съдебен съвет се осъществява от съдебни служители по трудово правоотношение. (2) Изменение на мястото и характера на работа на съдебния служител се извършва от работодателя при условията на чл. 120 от Кодекса на труда . (3) Съдебните служители в администрацията на Висшия съдебен съвет осъществяват своята дейност в съответствие със Закона за съдебната власт , Кодекса на труда и нормативните актове, свързани с тях, въз основа на длъжностни характеристики, утвърдени от главния секретар. Чл. 81. (1) Командироването и специализацията в чужбина на съдебните служители се извършва от главния секретар. (2) Командироването на служители в страната и ползването от тях на платен или неплатен отпуск се разрешава от главния секретар. Чл. 82. (1) Съдебните служители в администрацията на Висшия съдебен съвет са длъжни да изпълняват служебните си задължения безпристрастно и точно съобразно функционалната и длъжностната им характеристика. (2) За образцово и точно изпълнение на служебните задължения съдебните служители в администрацията на Висшия съдебен съвет имат право на отличия и награди в съответствие с правила, утвърдени от главния секретар. (3) Съдебните служители в администрацията на Висшия съдебен съвет могат да образуват и да членуват в организации, които защитават професионалните им интереси. (4) Съдебните служители в администрацията на Висшия съдебен съвет са политически неутрални при изпълнение на служебните си задължения. Чл. 83. (1) Допълнителни задължения могат да се възлагат на съдебните служители в администрацията на Висшия съдебен съвет временно - до четиридесет и пет работни дни в годината при служебна необходимост. (2) При служебна необходимост съдебните служители са длъжни да изпълняват служебните си задължения извън работно време. (3) При изпълнение на служебните си задължения съдебните служители се легитимират със служебна карта с обозначени трите им имена и длъжност. Чл. 84. Съдебните служители са длъжни да пазят като служебна тайна сведенията, които са им станали известни в кръга на службата и засягат интересите на гражданите, юридическите лица и държавата. Чл. 85. При изпълнение на служебните си задължения и в обществения живот съдебните служители трябва да имат поведение, което да не уронва престижа на съдебната власт и да съответства на Етичния кодекс на съдебните служители, приет от Висшия съдебен съвет. Чл. 86. (1) Служителят е длъжен да изпълнява законосъобразните актове и заповеди на ръководителите си, както и разпорежданията им, свързани с осъществяване на правомощията им. (2) Служителят не е длъжен да изпълни нареждане, насочено срещу него, неговата съпруга или съпруг, роднини по права линия без ограничения, по съребрена линия до четвърта степен и по сватовство до втора степен включително. В такъв случай той е длъжен незабавно да уведоми работодателя си, който от своя страна трябва да възложи изпълнението на друг служител. Чл. 87. (1) (Доп. - ДВ, бр. 107 от 2024 г.) Съдебните служители в администрацията на Висшия съдебен съвет получават възнаграждение, определено за заеманата длъжност съобразно Класификатора на длъжностите в администрацията на Висшия съдебен съвет и Националния институт на правосъдието и Инспектората на Висшия съдебен съвет, издаден от пленума на Висшия съдебен съвет. (2) При изпълнение на служебните си задължения в почивни и празнични дни съдебният служител получава допълнително възнаграждение в размер, определен от пленума на Висшия съдебен съвет. Чл. 88. (1) Служителите в администрацията на Висшия съдебен съвет задължително се застраховат срещу злополука за сметка на бюджета на съдебната власт. (2) За сметка на бюджета на съдебната власт се извършва и задължителното им обществено и здравно осигуряване. Чл. 89. Съдебните служители в администрацията на Висшия съдебен съвет имат право на платен годишен отпуск и на допълнителен платен годишен отпуск в размери, определени от пленума на Висшия съдебен съвет. Чл. 90. На съдебните служители в администрацията на Висшия съдебен съвет се изплаща всяка година сума за облекло в размер до две средномесечни заплати на заетите в бюджетната сфера. Чл. 91. Съдебен служител в администрацията на Висшия съдебен съвет, придобил право на пенсия за осигурителен стаж и възраст, при освобождаване от длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от десет брутни месечни възнаграждения. Преходни и Заключителни разпоредби § 1. Този правилник се приема на основание чл. 30, ал. 2, т. 15 от Закона за съдебната власт с решение на пленума на Висшия съдебен съвет по протокол № 3 от 7.02.2019 г. § 2. Правилникът влиза в сила от датата на обнародването му в \"Държавен вестник\". § 3. Правилникът за организация на дейността на Висшия съдебен съвет и неговата администрация , приет с решение на Висшия съдебен съвет по протокол № 25 от 16.06.2016 г., се отменя. Преходни и Заключителни разпоредби КЪМ ПРАВИЛНИК ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ОРГАНИЗАЦИЯТА НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ (ОБН. - ДВ, БР. 107 ОТ 2024 Г.) . . . . . . . . . . . . . . . . . . . . . . . . . . . . . . . . . . . § 25. Разпоредбата на чл. 10, ал. 1, т. 24 влиза в сила от 1.07.2025 г.\n\nКонституция Правилници Кодекси Правилници по прилагане Наредби Последен брой на ДВ Закони ПРАВИЛНИК ЗА ОРГАНИЗАЦИЯ НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ В сила от 22.02.2019 г. Издаден от Висшия съдебен съвет Обн. ДВ. бр. 16 от 22 Февруари 2019г. , изм. ДВ. бр. 70 от 30 Август 2022г. , изм. и доп. ДВ. бр. 58 от 7 Юли 2023г. , изм. и доп. ДВ. бр. 107 от 20 Декември 2024г. Глава първа. ОБЩИ РАЗПОРЕДБИ Чл. 1. С този правилник се уреждат основните въпроси, свързани с дейността и организацията на работа на Висшия съдебен съвет и със структурата, функциите и организацията на работа на неговата администрация. Чл. 2. (1) Висшият съдебен съвет е постоянно действащ орган, който представлява съдебната власт, осигурява и отстоява нейната независимост, определя състава и организацията на работа на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване. (2) Дейността на Висшия съдебен съвет се осъществява при спазване на принципите на законност, независимост, съразмерност, истинност, равенство, самостоятелност, безпристрастност, бързина, достъпност, публичност, прозрачност, последователност и предвидимост. (3) Висшият съдебен съвет е юридическо лице със седалище в София. Той осъществява правомощията си чрез пленум, съдийска и прокурорска колегия и се представлява от един от изборните му членове, определен с решение на пленума на Висшия съдебен съвет. Чл. 3. (1) Висшият съдебен съвет има официален кръгъл печат, съдържащ елементите, посочени в чл. 16, ал. 5 от Закона за съдебната власт . В средата е изобразен държавният герб на Република България, около който е написано \"Република България. Висш съдебен съвет\". (2) Официалният печат се полага само върху оригиналите на актовете на пленума и на колегиите, както и върху официални документи с дългосрочна валидност, подписани от председателстващите пленума и колегиите и от представляващия Висшия съдебен съвет. (3) За служебни цели се използва служебен печат, който е с кръгла форма, с надпис в средата \"Република България\", около който е написано \"Висш съдебен съвет\". (4) Главният секретар на Висшия съдебен съвет утвърждава образците на официалния и служебния печат и определя служителите, които ги съхраняват и полагат. Чл. 4. (1) При осъществяване на своите правомощия Висшият съдебен съвет непосредствено взаимодейства със съдии, прокурори и следователи от всички нива на органите на съдебната власт. (2) При осъществяване на своите правомощия Висшият съдебен съвет взаимодейства с президента на Република България, Народното събрание, Конституционния съд, с централни и териториални органи на изпълнителната власт и техните администрации, както и с други ведомства. (3) Висшият съдебен съвет осъществява сътрудничество със съсловните организации на съдиите, прокурорите и следователите, на съдебните служители, с други юридически лица с нестопанска цел с дейност в областта на правосъдието, както и с консултативни органи, създадени с решение на Висшия съдебен съвет. Чл. 5. (1) При осъществяване на своите правомощия Висшият съдебен съвет се подпомага от администрация. (2) Дейността на администрацията на Висшия съдебен съвет се осъществява при спазване на принципите на законност, безпристрастност, компетентност, отговорност, ефективност, публичност, прозрачност и спазване на професионалната етика на съдебните служители. (3) Администрацията на Висшия съдебен съвет се ръководи от главен секретар. (4) При осъществяване на своите функции администрацията на Висшия съдебен съвет взаимодейства с органите на съдебната власт и с други държавни и общински институции, невключени в съдебната система, както и с юридически и физически лица. Глава втора. ВИСШ СЪДЕБЕН СЪВЕТ Раздел I. Правомощия на пленума на Висшия съдебен съвет Чл. 6. Пленумът на Висшия съдебен съвет се състои от всички членове на съвета. Чл. 7. Пленумът на Висшия съдебен съвет: 1. приема проекта на бюджета на съдебната власт; 2. приема решение за прекратяване на мандата на изборен член на Висшия съдебен съвет при условията на чл. 130, ал. 8 от Конституцията ; 3. организира квалификацията на съдиите, прокурорите и следователите; 4. изслушва и приема годишните доклади на органите на съдебната власт по чл. 84, т. 16 от Конституцията ; 5. управлява недвижимите имоти на съдебната власт; 6. прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор; 7. по предложение на една от колегиите след съгласуване с министъра на правосъдието или по предложение на министъра на правосъдието, а по отношение на военните съдилища - след съгласуване с министъра на отбраната, определя броя, съдебните райони и седалищата на районните, окръжните, военните, административните и апелативните съдилища и прокуратури, създава и закрива съдилища и прокуратури, променя тяхното седалище и определя населените места, в които се разкриват териториални отделения към съответния районен съд и към съответната районна прокуратура; 8. по предложение на една от колегиите след съгласуване с административните ръководители на органите на съдебната власт определя броя на съдиите, прокурорите и следователите във всички съдилища, прокуратури и следствени отдели съобразно степента на натовареност; 9. определя броя на служителите и структурата на администрацията на Висшия съдебен съвет и на Националния институт на правосъдието по предложение на съответния ръководител; 10. определя възнагражденията на съдиите, прокурорите и следователите; 11. изготвя и внася в Народното събрание до 31 май годишен доклад за своята дейност заедно с годишния доклад за дейността на Инспектората към Висшия съдебен съвет и с годишните доклади на Върховния касационен съд, на Върховния административен съд и на главния прокурор; 12. изготвя и оповестява годишен доклад за независимостта и прозрачността на дейността на органите на съдебната власт и на собствената си дейност, който предоставя за обществено обсъждане; 13. дава становища на Министерския съвет и на Народното събрание по законопроекти, които се отнасят до съдебната власт; 14. създава постоянни и временни комисии за подпомагане на дейността си; 15. приема правилник за организацията на дейността си и за дейността на администрацията на Висшия съдебен съвет, който се обнародва в \"Държавен вестник\"; 16. създава и поддържа електронен публичен регистър на всички свои решения и мотивите към тях; 17. в предвидените от закона случаи издава подзаконови нормативни актове; 18. одобрява автоматизираните информационни системи за органите на съдебната власт след съгласуване с министъра на правосъдието и осигурява системната им интеграция и оперативната им съвместимост; 19. издава класификатор на длъжностите в администрацията на Висшия съдебен съвет и Националния институт на правосъдието, а след съгласуване с главния инспектор - и на Инспектората към Висшия съдебен съвет; 20. създава и поддържа електронен публичен регистър на всички проекти, които имат предмет функционирането на органите на съдебната власт, изпълнявани от организациите по чл. 217 от Закона за съдебната власт ; 21. (нова - ДВ, бр. 107 от 2024 г.) избира националния член от Република България в Агенцията на Европейския съюз за сътрудничество в областта на наказателното правосъдие (Евроюст), неговия заместник и помощника на националния член въз основа на подбор, проведен съгласно приети от пленума правила, и чрез министъра на правосъдието уведомява Евроюст и Европейската комисия за избора; 22. (нова - ДВ, бр. 107 от 2024 г.)  по предложение на съответната колегия одобрява Кодекс за етично поведение на българските съдии, съответно Кодекс за етично поведение на българските прокурори и следователи; 23. (предишна т. 21 - ДВ, бр. 107 от 2024 г.) определя с решение изборен член, който да представлява Висшия съдебен съвет, както и изборен член, който да подписва документите, свързани с изпълнението на длъжността за представляващия Висшия съдебен съвет; 24. (предишна т. 22 - ДВ, бр. 107 от 2024 г.) организира изграждането и функционирането на система за финансово управление и контрол в органите на съдебната власт и вътрешния одит при усвояването и администрирането на бюджетните ресурси; 25. (предишна т. 23 - ДВ, бр. 107 от 2024 г.) анализира причините за нарушенията, основания за действия по глава трета \"а\" от Закона за съдебната власт , и приема мерки за тяхното отстраняване; 26. (предишна т. 24 - ДВ, бр. 107 от 2024 г.) съгласува образец на регистри за използване на специални разузнавателни средства на основание чл. 34е, ал. 3 от Закона за специалните разузнавателни средства ; 27. (предишна т. 25 - ДВ, бр. 107 от 2024 г.) приема за сведение отчетния доклад за дейността на Националното бюро за правна помощ на основание чл. 17, т. 6 от Закона за правната помощ ; 28. (предишна т. 26 - ДВ, бр. 107 от 2024 г.) изработва и публикува годишна програма за дейността си; 29. (предишна т. 27 - ДВ, бр. 107 от 2024 г.) решава и други общи за съдебната власт организационни въпроси; 30. (нова - ДВ, бр. 107 от 2024 г.) осъществява и други правомощия, определени със закон. Раздел II. Правомощия на колегиите на Висшия съдебен съвет Чл. 8. Съдийската колегия на Висшия съдебен съвет се състои от 14 членове и включва председателите на Върховния касационен съд и на Върховния административен съд, шестима членове, избрани пряко от съдиите, и шестима членове, избрани от Народното събрание. Чл. 9. Прокурорската колегия на Висшия съдебен съвет се състои от 11 членове и включва главния прокурор, четирима членове, избрани пряко от прокурорите, един член, избран пряко от следователите, и петима членове, избрани от Народното събрание. Чл. 10. (1) (Предишен текст на чл. 10 - ДВ, бр. 107 от 2024 г.) Съдийската колегия и прокурорската колегия осъществяват поотделно и в съответствие с професионалната си насоченост следните правомощия по отношение на съдиите, прокурорите и следователите: 1. назначават, повишават, преместват и освобождават от длъжност съдиите, прокурорите и следователите; 2. правят периодични и други атестации на съдиите, прокурорите, следователите, административните ръководители и техните заместници в органите на съдебната власт и решават въпроси за придобиване и възстановяване на несменяемост; 3. (изм. и доп. - ДВ, бр. 107 от 2024 г.) налагат дисциплинарните наказания по чл. 308, ал. 1, т. 2 - 6 от Закона за съдебната власт - на съдиите, прокурорите, следователите, административните ръководители и техните заместници в органите на съдебната власт; 4. определят броя, назначават и освобождават административните ръководители и техните заместници в органите на съдебната власт с изключение на председателя на Върховния касационен съд, председателя на Върховния административен съд и главния прокурор; 5. решават въпроси за организацията на дейността на съответната система от органи на съдебната власт; 6. правят предложения до пленума на Висшия съдебен съвет за определяне на броя на съдебните райони и седалищата на районните, окръжните, административните и апелативните съдилища и съответните прокуратури; 7. правят предложения до пленума на Висшия съдебен съвет за определяне броя на съдиите, прокурорите и следователите във всички съдилища, прокуратури и следствени отдели; 8. определят броя на съдебните служители съобразно степента на натовареност - по предложение на или след съгласуване с административните ръководители на органите на съдебната власт, а за органите, включени в структурата на прокуратурата на Република България - и с главния прокурор, като могат да разкриват нови и да съкращават длъжности; 9. организират и провеждат конкурсите за съдийските, прокурорските и следователските длъжности в предвидените от Закона за съдебната власт случаи; 10. възлагат на Инспектората към Висшия съдебен съвет извършването на проверки, които са извън годишната програма за дейността му; 11. предлагат на пленума на Висшия съдебен съвет становища по законопроекти в обхвата на своята компетентност; 12. ежегодно анализират и отчитат степента на натовареност на органите на съдебната власт; 13. изискват и обобщават на всеки 6 месеца информация от съдилищата, прокуратурата и от Националната следствена служба за тяхната дейност; 14. издават след съгласуване с комисия \"Бюджет и финанси\" класификатор на длъжностите на съответните органи на съдебната власт; 15. вземат решения за временно отстраняване от длъжност на съдии, прокурори и следователи по чл. 230 и 232 от Закона за съдебната власт и за възстановяването им в предвидените от закона случаи; 16. създават постоянни и временни комисии за подпомагане на дейността си; 17. организират и координират участието на съдии, прокурори и следователи в международното правно сътрудничество; 18. приемат правила за работата си, които се публикуват на интернет страницата на Висшия съдебен съвет; 19. преценяват необходимостта от съдебни помощници и от прокурорски помощници в съдилищата и в прокуратурите въз основа на степента на натовареност на съответния орган на съдебната власт; 20. съставят, водят и съхраняват кадрово дело за всеки съдия, прокурор и следовател; 21. прокурорската колегия избира и освобождава директора на Националната следствена служба; 22. съдийската колегия прекратява командироването на съдия в друг орган на съдебната власт от този, в който заема по щат съответната съдийска длъжност, когато при командироването има нарушения на условията и реда, предвидени в Закона за съдебната власт , или при възникнала необходимост за кадровото обезпечаване работата на органа на съдебната власт, от който съдията е командирован; 23. (нова - ДВ, бр. 107 от 2024 г.) прокурорската колегия извършва подбор на кандидатите за европейски делегирани прокурори и чрез министъра на правосъдието уведомява европейския главен прокурор за излъчените кандидатури; 24. (нова - ДВ, бр. 107 от 2024 г., в сила от 01.07.2025 г.) съдийската колегия приема правила за разпределение на делата между съдиите, които разглеждат дела, разпределени по реда на чл. 9, ал. 3 от Закона за съдебната власт , с цел изравняване на общата им натовареност; 25. (нова - ДВ, бр. 107 от 2024 г.) прокурорската колегия назначава съдия, определен по реда на чл. 112, ал. 6 от Закона за съдебната власт , на длъжност прокурор във Върховната прокуратура, който да изпълнява функциите на прокурор за разследване на престъпления, извършени от главния прокурор или от заместник на главния прокурор; 26. (нова - ДВ, бр. 107 от 2024 г.) прокурорската колегия назначава съдия от наказателната колегия на Върховния касационен съд, определен по реда на чл. 173а, ал. 4 от Закона за съдебната власт , за заместник главен прокурор, който осъществява контрол върху действията на прокурора за разследването на престъпления, извършени от главния прокурор или от заместник на главния прокурор, при условията и по реда, определени в закон; 27. (нова - ДВ, бр. 107 от 2024 г.) с решение на съдийската колегия на Висшия съдебен съвет може да се създават самостоятелни съдебни центрове по медиация и към отделни районни съдилища при условията, предвидени в наредбата по чл. 84а, ал. 4 от Закона за съдебната власт ; 28. (нова - ДВ, бр. 107 от 2024 г.) приемат Кодекс за етично поведение на българските съдии, съответно Кодекс за етично поведение на българските прокурори и следователи; 29. (нова - ДВ, бр. 107 от 2024 г.) определят един от своите членове за говорител, осъществяващ връзките с медиите; 30. (нова - ДВ, бр. 107 от 2024 г.) осъществяват и други правомощия, определени със закон. (2) (Нова - ДВ, бр. 107 от 2024 г.) В случаите, когато прокурорът за разследване на престъпления, извършени от главния прокурор, или прокурорът, осъществяващ контрол върху действията на прокурора за разследването на престъпления, извършени от главния прокурор, си направят самоотвод, бъдат отведени или са в трайна фактическа невъзможност да изпълняват задълженията си, прокурорската колегия на Висшия съдебен съвет назначава заместващ прокурор по реда на ал. 1, т. 25 и 26. (3) (Нова - ДВ, бр. 107 от 2024 г.) При постъпване на мотивирано искане от главния прокурор, респ. от прокурора за разследване на престъпления, извършени от главния прокурор за временно отстраняване от длъжност на съдия, прокурор или следовател по чл. 230 от Закона за съдебната власт , искането се включва за разглеждане в следващото заседание на съответната колегия на Висшия съдебен съвет. Раздел III. Правомощия и функции на представляващия Висшия съдебен съвет Чл. 11. (1) Висшият съдебен съвет се представлява от един от изборните му членове, определен с решение на пленума. (2) Функциите на представляващия Висшия съдебен съвет са: 1. представлява Висшия съдебен съвет пред институциите в страната, в международни форуми и институции; 2. свиква заседания на пленума на Висшия съдебен съвет, когато министърът на правосъдието отсъства; 3. председателства заседанията на пленума, когато министърът на правосъдието отсъства; 4. подписва документите, свързани с изпълнението на длъжността \"член на Висшия съдебен съвет\", с изборните членове на съвета; 5. подписва документите, свързани с изпълнението на длъжността \"главен секретар\"; 6. подписва документите, свързани с изпълнението на длъжностите \"ръководител вътрешен одит\" и \"вътрешен одитор\"; 7. сключва договори, по които страна е Висшият съдебен съвет, след решение на пленума на Висшия съдебен съвет; 8. упражнява правомощията на възложител по Закона за обществените поръчки и упълномощава лица по чл. 7, ал. 1 от Закона за обществените поръчки при възлагане от пленума на Висшия съдебен съвет; 9. упълномощава процесуални представители след решение на пленума на Висшия съдебен съвет; 10. обявява със заповед списъка на категориите информация, подлежащи на класификация като служебна тайна, създавана и съхранявана във Висшия съдебен съвет, след решение на пленума на Висшия съдебен съвет; 11. (изм. - ДВ, бр. 107 от 2024 г.) организира и координира съвместно с говорителите на съдийската и прокурорската колегия изпълнението на Комуникационната стратегия на съдебната власт; 12. отговаря съвместно с говорителите на съдийската и прокурорската колегия за комуникационната и медийната политика и взаимодействие на Висшия съдебен съвет с органите на държавната власт, с други централни и териториални органи на изпълнителната власт, с юридическите лица с нестопанска цел, съсловни организации и медии; 13. организира протоколната и международната дейност на Висшия съдебен съвет; 14. (нова - ДВ, бр. 107 от 2024 г.) информира обществото за дейността на Висшия съдебен съвет. (3) При отсъствие представляващият се замества от член на Висшия съдебен съвет по старшинство, което се определя от продължителността на общия юридически стаж. Глава трета. ОРГАНИЗАЦИЯ НА РАБОТАТА НА ВИСШИЯ СЪДЕБЕН СЪВЕТ Раздел I. Комисии към пленума на Висшия съдебен съвет Чл. 12. Пленумът на Висшия съдебен съвет избира от своя състав постоянни и временни комисии, които подпомагат дейността му. Чл. 13. (1) В постоянните комисии участват изборни членове на Висшия съдебен съвет по равен брой от всяка колегия. (2) Всяка комисия избира измежду членовете си председател и заместник-председател от различните колегии. Изборен член на Висшия съдебен съвет може да бъде избран за председател само на една постоянна комисия. (3) Членовете на Висшия съдебен съвет, които не са членове на съответна комисия, могат да участват във всички нейни заседания, без право да гласуват. (4) Постоянните комисии могат да създават работни групи. (5) Всяка комисия може да възложи на един или повече от своите членове осъществяването на представителни, проучвателни или други дейности, свързани с осъществяване на нейните функции, при осигуряване на равностойно разпределение на възлаганите дейности между членовете на комисиите. (6) Дейността на всяка комисия се подпомага от технически сътрудник и най-малко от един експертен сътрудник от администрацията на Висшия съдебен съвет, определени със заповед на главния секретар. Чл. 14. (1) Постоянните комисии заседават и вземат решения, ако присъстват повече от половината от общия брой на членовете им. Комисиите вземат решение с мнозинство повече от половината от присъстващите членове при явно гласуване. (2) Постоянната комисия се свиква на заседание от нейния председател или по искане най-малко на една трета от членовете и. (3) Комисиите могат да провеждат съвместни заседания, когато се разглеждат общи въпроси. Тези заседания се ръководят по споразумение от един от председателите. (4) При съвместни заседания се взема общо решение по обсъждания въпрос. При различни становища всяка комисия прави свой отделен доклад, като предлага и проект на решение. (5) Постоянните комисии приемат свои вътрешни правила в съответствие с този правилник и действащите вътрешни правила във Висшия съдебен съвет. (6) Всяка комисия осъществява координация и взаимодействие с другите комисии на пленума на Висшия съдебен съвет. Чл. 15. (1) Дневният ред и периодичността на заседанията на комисиите се определят от тях. (2) Членовете на комисиите се уведомяват за дневния ред и за материалите за заседанието най-малко два дни преди заседанието. (3) (Изм. и доп. - ДВ, бр. 107 от 2024 г.) За приетите от комисиите решения се изготвя протокол, който се подписва от председателя на комисията след изготвянето му от техническия сътрудник и съгласуване от експертния сътрудник, който оформя приетите решения от комисиите и мотивите към тях. (4) Дневният ред и протоколите за приетите решения се публикуват на интернет страницата на Висшия съдебен съвет. Чл. 16. Постоянни комисии на пленума на Висшия съдебен съвет са: 1. комисия \"Бюджет и финанси\"; 2. комисия \"Управление на собствеността\"; 3. Комисия по правни въпроси; 4. комисия \"Професионална квалификация и информационни технологии\". Чл. 17. Комисия \"Бюджет и финанси\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. изготвя краткосрочни и дългосрочни бюджетни прогнози; 2. предлага правила и процедури за финансово управление и контрол в съдебната власт; 3. предлага на Висшия съдебен съвет правила и указания, свързани с дейността на органите на съдебната власт и администрацията на Висшия съдебен съвет; 4. изготвя проект на годишен бюджет на съдебната власт; 5. изготвя проект на разпределението на бюджетните средства на органите на съдебната власт по бюджети; 6. предлага разпределение на бюджетните средства на органите на съдебната власт по бюджети; 7. предлага правила и механизми за определяне размера на трудовите възнаграждения на членовете на Висшия съдебен съвет, съдиите, прокурорите и следователите и на съдебните служители; 8. изготвя анализи за текущото финансово състояние на съдебната система и поддържа финансова статистика; 9. оказва методологическа помощ на органите на съдебната власт по въпросите на бюджета, финансовия мениджмънт и финансовото обслужване; 10. одобрява тригодишен стратегически план и годишния план за дейността по вътрешен одит, изготвени от дирекция \"Вътрешен одит\", и ги представя за утвърждаване от Висшия съдебен съвет; 11. утвърждава проектни предложения и контролира усвояването на средства по програми по международни и вътрешни проекти, свързани с Висшия съдебен съвет и съдебната власт; 12. изпълнява правомощията на първостепенен разпоредител с бюджета на съдебната власт по чл. 11, ал. 4 от Закона за публичните финанси по въпроси, определени с решение на пленума на Висшия съдебен съвет. Чл. 18. Комисия \"Управление на собствеността\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. организира изработването на концепции, прогнози и програми за инвестиционната политика на съдебната власт, управлението и стопанисването на сградния фонд, след което ги внася за утвърждаване от пленума на Висшия съдебен съвет; 2. проучва и анализира необходимостта от ново строителство, реконструкция и основни ремонти за нуждите на съдебната власт, включително и предложенията на органите на съдебната власт; 3. предлага на пленума на Висшия съдебен съвет за приемане ежегодните програми на инвестиционната дейност в рамките на утвърдения бюджет; 4. ежегодно предлага на пленума на Висшия съдебен съвет да приеме анализ на изпълнението на годишните и дългосрочните разчети за изразходваните средства с инвестиционно значение; 5. внася съвместно с комисия \"Бюджет и финанси\" в пленума на Висшия съдебен съвет предложения за финансиране от бюджета или от други средства на ново строителство, реконструкция, възстановяване и основни ремонти за нуждите на съдебната власт; 6. разглежда предложения и искания за извършване на аварийни ремонти в сградния фонд на съдебната власт и ги внася в комисия \"Бюджет и финанси\" за извършване на бюджетния разход съобразно изискванията за изпълнение на бюджета; 7. организира осъществяването на предварителен, текущ и последващ контрол по реализирането на инвестиционната политика, включително извършването на ново строителство, реконструкция и основни ремонти на сградния фонд на съдебната власт; 8. предлага на пленума на Висшия съдебен съвет проекти за решения, свързани с придобиване на недвижими имоти и вещни права върху тях за нуждите на съдебната власт; 9. координира с други органи на изпълнителната власт осъществяването на съвместни проекти или международни програми, свързани със сградния фонд на съдебната власт; 10. предлага на пленума на Висшия съдебен съвет проекти за решения по разпределяне ползването на недвижимите имоти, предоставени на съдебната власт, организацията по управлението и стопанисването на съдебните сгради и ведомствения жилищен фонд; 11. предлага на пленума на Висшия съдебен съвет проекти за решения, свързани с организацията и ползването на ведомствения жилищен фонд. Чл. 19. Комисията по правни въпроси се състои от осем членове - четирима от прокурорската колегия и четирима от съдийската колегия. Комисията: 1. изготвя проекти на подзаконови нормативни актове в предвидените от закона случаи и вътрешноведомствени правила, които внася в пленума на Висшия съдебен съвет или в съответните колегии за приемане; 2. изготвя становища по проекти на закони и на нормативни актове на Министерския съвет и на други централни органи на изпълнителната власт, които се отнасят до съдебната система; 3. изготвя предложения за законодателни изменения, които счита за необходими, и ги подготвя за внасяне в орган със законодателна инициатива след съгласуването им с органите на съдебната власт и след решение на пленума на Висшия съдебен съвет, съдийската или прокурорската колегия; 4. организира обсъждането на проекти за изменение на нормативни актове с органите на съдебната власт, включително обобщава постъпилите становища на съдиите, прокурорите, следователите и съдебните служители и ги внася за обсъждане в пленума на Висшия съдебен съвет, съдийската или прокурорската колегия; 5. изготвя проект на доклад за дейността на Висшия съдебен съвет, както и становища по внесените от Върховния касационен съд, от Върховния административен съд и от главния прокурор доклади; 6. изготвя проект на становища по дела пред Конституционния съд, по които Висшият съдебен съвет е конституиран като заинтересована страна; 7. изготвя становища по съдебни производства със значим обществен интерес, по които Висшият съдебен съвет е конституиран като страна; 8. подготвя проекти на споразумения с други органи и организации, които подлежат на последващо утвърждаване от пленума; 9. координира работата на Висшия съдебен съвет по изпълнение на мерките по Механизма за сътрудничество и оценка; 10. изготвя проект на годишен доклад за независимостта и прозрачността на дейността на органите на съдебната власт и на дейността на Висшия съдебен съвет. Чл. 20. Комисия \"Професионална квалификация и информационни технологии\" се състои от шестима членове - трима от прокурорската колегия и трима от съдийската колегия. Комисията: 1. разработва проекти за решения на пленума, които законът изисква с оглед реализирането на електронно правосъдие, когато Висшият съдебен съвет участва по проекти с външно финансиране или финансиране от държавния бюджет, свързани с електронното правосъдие или електронни услуги в правосъдието, координира и контролира реализирането им; 2. определя задължителни квалификационни курсове в случаите на повишаване в длъжност на съдии, прокурори и следователи и назначаване на административни ръководители; 3. организира квалификацията на съдии, прокурори и следователи, както и на съдебните служители; 4. обсъжда актуални проблемни въпроси от дейността на Националния институт на правосъдието, свързани с усъвършенстване на учебния процес и прилагане на съвременните модерни технологии в обучението; 5. съдейства за координирането на научните и приложните изследвания на юридическите факултети в страната по проблемите на организацията и функционирането на съдебната власт; 6. способства за запознаване с чуждестранните научни постижения в областта на информационните технологии с оглед използването им от органите на съдебната власт; 7. подпомага Висшия съдебен съвет за изпълнението на Информационната стратегия на правораздавателните органи, включително за реализирането на информационните системи и др. и електронната връзка с органите на съдебната власт, както и неправителствените организации и други субекти на гражданското общество; 8. обменя опит в областта на информационните технологии и обучения със сродни звена към висшите съдебни съвети в други държави; 9. организира изпълнението на дейностите по глава втора, раздел І \"а\" от Закона за съдебната власт . Чл. 21. (1) За подпомагане дейността на Висшия съдебен съвет по подготовката, мониторинга и изпълнението на проекти в сектор \"Правосъдие\" към пленума на Висшия съдебен съвет се създава Съвет за координиране действията на органите на съдебната власт по участие в международни проекти и програми. (2) Постоянният състав на съвета за координиране се определя от пленума на Висшия съдебен съвет и в него се включват членове на съдийската и прокурорската колегия, както и служители на администрацията на Висшия съдебен съвет. (3) При необходимост, съобразно разглеждания въпрос, на заседанията на координационния съвет може да присъстват и представители на други органи и институции. (4) Съветът за координиране действията на органите на съдебната власт по участие в международни проекти и програми има следните функции: 1. идентифицира и извършва оценка на възможностите от външно финансиране на изпълняваните от Висшия съдебен съвет политики и програми и идентифицира подходящи програми, включително при изпълнение на мерки от Механизма за сътрудничество и оценка и Пътната карта по Актуализираната стратегия за продължаване на реформата в съдебната система, по които Висшият съдебен съвет е отговорна институция; 2. координира участието в проекти по програми, финансирани от Европейския съюз и други донори, по които Висшият съдебен съвет е бенефициент или партньор; 3. осигурява координация и взаимодействие по отношение на проектните предложения на органите на съдебната власт с оглед избягване на двойно финансиране и дублиране на дейности; 4. осигурява координация и взаимодействие с органите и структурите за управление на средствата от европейските структурни и инвестиционни фондове, както и с други органи, финансиращи съответната проектна дейност. (5) Съветът за координиране действията на органите на съдебната власт по участие в международни проекти и програми приема правила за дейността си, както и правила, свързани с организацията по изпълнение и управление на проекти. (6) При изпълнение на своите функции Съветът за координиране действията на органите на съдебната власт по участие в международни проекти и програми се подпомага от служители в администрацията на Висшия съдебен съвет, определени със заповед на главния секретар. Чл. 22. (1) Пленумът на Висшия съдебен съвет може да създава и временни комисии за изпълнение на конкретни задачи във връзка с неговите правомощия или други помощни органи, които да подпомагат определени негови дейности. В тези случаи могат да бъдат привличани външни специалисти. (2) Временните комисии и другите структури по ал. 1 преустановяват съществуването си с изтичането на срока, за който са създадени, или с прекратяване на дейността си, както и предсрочно - с решение на пленума. Раздел II. Комисии към колегиите на Висшия съдебен съвет Чл. 23. Дейността на съдийската и на прокурорската колегия се подпомага от следните постоянни комисии: 1. Комисия по атестирането и конкурсите; 2. Комисия по професионална етика; 3. комисия \"Дисциплинарна дейност и взаимодействие с Инспектората към Висшия съдебен съвет\"; 4. комисия \"Съдебна карта, натовареност и съдебна статистика\"; 5. комисия \"Съдебна администрация\". Чл. 24. (1) Колегиите на Висшия съдебен съвет могат да създават и други постоянни или временни комисии за подпомагане на дейността си. (2) Правомощията на комисиите, броят на членовете на постоянните комисии, както и правилата за дейността им се определят от съответната колегия на Висшия съдебен съвет и се публикуват на интернет страницата на Висшия съдебен съвет. Раздел III. Заседания на пленума и на колегиите на Висшия съдебен съвет Чл. 25. (1) Пленумът и колегиите на Висшия съдебен съвет приемат своите актове на заседания. (2) (Изм. - ДВ, бр. 70 от 2022 г.) Заседанията са публични и се излъчват пряко в интернет освен в случаите, когато се обсъждат предложения за налагане на дисциплинарно наказание, документи, съдържащи информация, която е защитена съгласно съответните изисквания за защита на личните данни или класифицирана по Закона за защита на класифицираната информация . (3) Закрито заседание на пленума на Висшия съдебен съвет и колегиите за обсъждане на материали, съдържащи класифицирана информация, се провежда по предложение на председателстващия заседанието. Той съобщава грифа за сигурност, с който документът е маркиран по Закона за защита на класифицираната информация , определя лицата, които имат право да присъстват при обсъждане на материала, и разпорежда да бъде преустановено прякото излъчване в пресцентъра на Висшия съдебен съвет и излъчването по интернет. Заседанието продължава като закрито, без това да се обсъжда или гласува. (4) Обсъжданията и протоколът от закритото заседание по ал. 3 са класифицирана информация и обвързват със съответните задължения всички членове на Висшия съдебен съвет и други лица, които имат достъп до тях. (5) Решенията, приети на закрито заседание, се обявяват публично. (6) По решение на пленума или на колегиите заседанията могат да се провеждат и в друго населено място, извън седалището на Висшия съдебен съвет в София или в друга сграда - при предварително съгласуване. Чл. 26. (1) Заседанията на пленума се свикват от председателстващия, а когато той отсъства - от представляващия Висшия съдебен съвет. (2) Заседанията на пленума могат да се свикват и по искане на всяка от колегиите на Висшия съдебен съвет. (3) Министърът на правосъдието председателства заседанията на пленума. При негово отсъствие пленумът се председателства от представляващия Висшия съдебен съвет, председателя на Върховния касационен съд, председателя на Върховния административен съд или от главния прокурор. (4) При отсъствие на министъра на правосъдието на заседанието на пленума може да присъства определен от него заместник-министър. (5) Заседанията на пленума се провеждат по предварително обявен дневен ред. (6) Проектът на дневен ред се изготвя от главния секретар въз основа на постъпилите предложения от: 1. колегиите на Висшия съдебен съвет; 2. постоянни и временни комисии към пленума; 3. членове на Висшия съдебен съвет; 4. министъра на правосъдието съобразно правомощията му. (7) Главният секретар внася за разглеждане въпроси, които са от неговата компетентност. (8) Материалите за разглеждане от пленума се предоставят на главния секретар не по-късно от 4 работни дни преди заседанието. По редовни точки допълнителни материали могат да се внасят само след решение на пленума. (9) В случаите, когато не е спазен срокът по ал. 8, те се включват в дневния ред за следващото заседание. (10) В срока по ал. 8 проектът на дневен ред се предоставя на министъра на правосъдието за съгласуване. (11) Допълнения в предварително обявения дневен ред могат да се правят в деня на заседанието по решение на пленума. (12) Членовете на пленума и главният инспектор се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. (13) Материалите, в които се съдържа класифицирана информация, се обособяват в отделна част на дневния ред и се предоставят само на членовете на Висшия съдебен съвет при спазване изискванията на Закона за защита на класифицираната информация и на актовете по прилагането му. (14) Координацията на подготовката на заседанията се осъществява от главния секретар. Чл. 27. Заседание на пленума и колегиите се провежда, ако присъстват повече от половината от членовете им. Чл. 28. (1) (Изм. - ДВ, бр. 107 от 2024 г.) На заседанията на пленума и колегиите присъстват министърът на правосъдието и главният инспектор, без право да участват в гласуването, както и главният секретар или определен от него служител от администрацията, служител от отдел \"Връзки с обществеността\", оператор на компютризираната система за отразяване на вота на членовете на Висшия съдебен съвет и стенограф, а в случаите по чл. 32, ал. 3 от Закона за съдебната власт - и определен от министъра на правосъдието заместник-министър. (2) При разглеждането на отделна точка от дневния ред могат да присъстват и други заинтересовани лица, поканени по съответния ред. (3) По искане на член на Висшия съдебен съвет пленумът или съответната колегия може да разреши присъствие на отделни служители от администрацията на Висшия съдебен съвет при разглеждане на определена точка от дневния ред. (4) При обсъждането на въпроси от дневния ред в материалите, по които се съдържа класифицирана информация, присъстват само лица, които имат достъп до класифицирана информация от съответното ниво. Чл. 29. (1) (Предишен текст на чл. 29, изм. и доп. - ДВ, бр. 107 от 2024 г.) Решенията на пленума по чл. 30, ал. 2, т. 2 и 6 от Закона за съдебната власт по отношение на изборен член на Висшия съдебен съвет, председателя на Върховния административен съд и председателя на Върховния касационен съд се приемат с мнозинство не по-малко от седемнадесет гласа. (2) (Нова - ДВ, бр. 107 от 2024 г.) Решенията на пленума на Висшия съдебен съвет по чл. 30, ал. 2, т. 6 от Закона за съдебната власт по отношение на главния прокурор се приемат с мнозинство не по-малко от тринадесет гласа. (3) (Нова - ДВ, бр. 107 от 2024 г.) Останалите решения се приемат от пленума с мнозинство повече от половината от присъстващите членове. Чл. 30. (1) Гласуването в пленума и колегиите винаги е явно и лично. Не се допуска гласуване \"въздържал се\". (2) Явното гласуване се извършва чрез компютризирана система за гласуване. (3) Когато не е възможно да се гласува чрез компютризираната система за гласуване, гласуването се извършва с вдигане на ръка. (4) Гласуването чрез компютризираната система за гласуване става чрез персоналните компютри на членовете на Висшия съдебен съвет. (5) Разпечатката от компютризираната система за гласуване става неразделна част от протоколите на пленума по чл. 36 и се публикува на интернет страницата на Висшия съдебен съвет. (6) Отчитането на гласуването става автоматично. Резултатите от гласуването се отразяват на персоналните компютри на членовете на Висшия съдебен съвет и на контролно табло, поставено в залата, осигуряваща обществен достъп до заседанията на Висшия съдебен съвет. (7) Гласуването с вдигане на ръка се извършва след покана от председателстващия заседанието последователно със \"за\" и \"против\". Преброяването на гласовете и отчитането им се извършват под контрола на председателстващия заседанието и се отразяват поименно в протокола. (8) Пленумът и колегиите могат да вземат решение по определени въпроси от дневния ред да се проведе общо гласуване. (9) От обявяване на гласуването до завършването му не се допускат изказвания. (10) Предложенията за прегласуване поради грешка се предлагат и приемат преди обявяване на резултата от гласуването. Чл. 31. (1) Член на Висшия съдебен съвет няма право да участва в гласуването на решение, което се отнася лично до него или до негов съпруг или роднина по права линия, по съребрена линия до четвърта степен и по сватовство до трета степен или ако са налице други обстоятелства, които пораждат съмнение в неговата безпристрастност. (2) В случаите по чл. 35, ал. 1 от Закона за съдебната власт член на Висшия съдебен съвет се отстранява сам, като обявява обстоятелствата, които са наложили отстраняването. Чл. 32. (1) Съдийската колегия се председателства от председателя на Върховния касационен съд, а при негово отсъствие - от председателя на Върховния административен съд или от най-старшия присъстващ член. (2) Прокурорската колегия се председателства от главния прокурор, а при негово отсъствие - от най-старшия присъстващ член. Чл. 33. (1) Заседанията на колегиите се свикват от председателстващия. (2) Заседанията на колегиите могат да се свикват и по искане на трима членове на съответната колегия. (3) Членовете на колегиите, главният инспектор и министърът на правосъдието се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. Чл. 34. (1) (Доп. - ДВ, бр. 107 от 2024 г.) Решенията на съдийската колегия по чл. 30, ал. 5, т. 1 - 4 от Закона за съдебната власт се приемат с мнозинство не по-малко от осем гласа, а останалите решения - с мнозинство повече от половината от присъстващите членове. Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. (2) (Доп. - ДВ, бр. 107 от 2024 г.) Решенията на прокурорската колегия по чл. 30, ал. 5, т. 1 - 4, 21 и 22 от Закона за съдебната власт се приемат с мнозинство не по-малко от шест гласа, а останалите решения - с мнозинство повече от половината от присъстващите членове, с изключение на решението по чл. 30, ал. 5, т. 17 от Закона за съдебната власт . Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. Чл. 35. Председателстващият съдийската или прокурорската колегия упълномощава процесуални представители след решение на съответната колегия. Раздел IV. Оформяне актовете на пленума и на колегиите на Висшия съдебен съвет Чл. 36. (1) (Изм. - ДВ, бр. 70 от 2022 г.) При провеждане на заседанията на пленума и на колегиите на Висшия съдебен съвет се използва аудиозаписваща техника и се изготвят пълен стенографски протокол и кратък протокол за приетите решения, които се публикуват на страницата на Висшия съдебен съвет при спазване на Закона за защита на класифицираната информация и съответните изисквания за защита на личните данни. (2) Пълният стенографски протокол се изготвя в срок до седем работни дни след приключване на заседанието. Протоколът се подписва от председателстващия заседанието на пленума, съответно на колегиите. (3) След приключване на заседанието в срок най-късно до края на следващия работен ден се изготвя кратък протокол за приетите решения, в който се отразяват всички приети решения. Краткият протокол за приетите решения се съгласува с главния секретар след подпис от стенографите. (4) В срок от 3 работни дни след подписването и публикуването на краткия протокол за приетите решения се изготвят извлечения от тях, които се съобщават на заинтересованите органи и лица. (5) Протоколите от заседанията могат да бъдат поправяни по решение на пленума или на колегиите при допусната очевидна фактическа грешка. Технически грешки в кратките протоколи за приетите решения се поправят с разпореждане на главния секретар въз основа на предложение на вносителя, което е неразделна част от протокола. (6) Звуковите файлове от заседанията на пленума и на колегиите се съхраняват в срок от 1 месец от приключване на заседанието. (7) Стенограмите и звуковите файлове се ползват само в сградата на Висшия съдебен съвет. (8) Извлечения от пълния стенографски протокол и от краткия протокол за приетите решения се предоставят по искане на трети заинтересовани лица след разрешение на главния секретар. Чл. 37. (1) Актовете на пленума и на колегиите се подписват от председателстващия и се подпечатват с официалния печат на Висшия съдебен съвет, като актовете по чл. 34, т. 3 от Закона за нормативните актове , вътрешните правила, методики и указания, свързани с дейността на Висшия съдебен съвет - от представляващия. (2) Пленумът и колегиите на Висшия съдебен съвет използват еднакъв печат съгласно чл. 3 от правилника. Чл. 38. След влизане в сила на решението за назначаване, повишаване, понижаване и преместване на съдия, прокурор и следовател Висшият съдебен съвет уведомява лицето, което в едномесечен срок встъпва в длъжност. Раздел V. Организация на работата с предложенията и сигналите Чл. 39. (1) Предложенията и сигналите, подадени до Висшия съдебен съвет или колегиите, се разглеждат по реда на глава осма \"Предложения и сигнали\" от Административнопроцесуалния кодекс . (2) Администрирането и организацията на работа с предложения и сигнали, които постъпват във Висшия съдебен съвет, се уреждат с вътрешни правила, приети от пленума и/или колегиите, които се публикуват на сайта на Висшия съдебен съвет. Чл. 40. (1) Писмени или устни предложения и сигнали, подадени лично или чрез упълномощен представител по телефон, телеграф, телекс, факс или по електронна поща, се регистрират, като се отразяват подателят, датата на постъпване и въпросът, изложен в предложението или в сигнала, както и служителите, на които е възложена подготовката на решението по тях. (2) Не се разглеждат анонимни предложения или сигнали. Раздел VI. Права и задължения на членовете на Висшия съдебен съвет Чл. 41. (1) Членовете на Висшия съдебен съвет с изключение на тези, които упражняват научна и преподавателска дейност, преустановяват изпълнението на заеманата до избора им длъжност за времето на мандата им във Висшия съдебен съвет. (2) Времето, през което членовете на Висшия съдебен съвет изпълняват своите функции, се зачита за стаж по чл. 164, ал. 1 - 7 от Закона за съдебната власт . (3) Членовете на Висшия съдебен съвет се командироват по реда на чл. 8, ал. 4 от Наредбата за командировките в страната . (4) Членовете на Висшия съдебен съвет ползват материалната база на органите на съдебната власт. Чл. 42. Изборен член на Висшия съдебен съвет спазва критериите за несъвместимост, установени в чл. 18 от Закона за съдебната власт . Чл. 43. (1) Член на Висшия съдебен съвет е длъжен да участва в състава на най-малко 3 (три) комисии и съвети, подпомагащи дейността на пленума и колегиите. (2) Член на Висшия съдебен съвет е длъжен да присъства на заседанията на Висшия съдебен съвет и на комисиите, в които е избран. (3) Член на Висшия съдебен съвет може да участва в заседанията на постоянна комисия на пленума, на която не е член, без право да гласува. (4) Пленумът и колегиите могат периодично да преразглеждат състава на комисиите и съветите, подпомагащи дейността им, и да вземат решения за извършване на промени при необходимост при спазване на правилото по ал. 1. Чл. 44. Членовете на Висшия съдебен съвет получават, от момента на встъпването им в длъжност, по право достъп до всички нива на класифицирана информация за срока на заемане на длъжността им при спазване на принципа \"необходимост да се знае\" и при взето решение на съответната колегия или на пленума на Висшия съдебен съвет, когато колегията или пленумът заседават в закрито заседание. Глава четвърта. БЮДЖЕТ НА СЪДЕБНАТА ВЛАСТ Чл. 45. Бюджетът на съдебната власт е самостоятелен и е част от държавния бюджет. Чл. 46. Висшият съдебен съвет е първостепенен разпоредител по бюджета на съдебната власт. Чл. 47. Пленумът на Висшия съдебен съвет организира и ръководи съставянето и изпълнението на бюджета на съдебната власт. Чл. 48. Разпоредителите с бюджет от по-ниска степен по бюджета на съдебната власт се определят от пленума на Висшия съдебен съвет. Чл. 49. (Доп. - ДВ, бр. 107 от 2024 г.) Проектите на бюджет и бюджетните прогнози за бюджета на съдебната власт се разработват по органи на съдебната власт и се класифицират по области на политики/функционални области и бюджетни програми. Чл. 50. Пленумът на Висшия съдебен съвет внася в Министерския съвет бюджетните прогнози и проектите на бюджети на съдебната власт в определените с бюджетната процедура срокове. Чл. 51. При приемането на държавния бюджет Народното събрание изслушва доклад на пленума на Висшия съдебен съвет, представен от негов представител. Чл. 52. По бюджета на съдебната власт се предвиждат резерви на непредвидени и/или неотложни разходи. Размерът на резервите се определя със закона за държавния бюджет за съответната година и се разходва по решение на пленума на Висшия съдебен съвет. Чл. 53. Пленумът на Висшия съдебен съвет извършва промени по бюджета на съдебната власт, включително по бюджетите на второстепенните разпоредители с бюджет. Чл. 54. (Зал. - ДВ, бр. 107 от 2024 г.) (1) (Нова - ДВ, бр. 107 от 2024 г.) Пленумът на Висшия съдебен съвет съставя годишен отчет за касовото изпълнение на бюджета на съдебната власт по пълна бюджетна класификация, който задължително се включва в обобщения отчет за изпълнението на държавния бюджет като негова съставна част. (2) (Нова - ДВ, бр. 107 от 2024 г.) Пленумът на Висшия съдебен съвет съставя тримесечна информация за разходите по бюджетни програми, както и отчет за изпълнението на програмния бюджет към полугодието и за годината. Отчетите за изпълнението на програмния бюджет към полугодието и за годината се представят в Министерството на финансите, в Народното събрание и в Сметната палата. Чл. 55. С решение на пленума на Висшия съдебен съвет се определят членове на комисия \"Бюджет и финанси\" за разпоредители с бюджета на съдебната власт с право на първи подпис и служители от администрацията на Висшия съдебен съвет с право на втори подпис. Глава пета. ВЪТРЕШЕН ОДИТ Раздел I. Общи положения Чл. 56. (1) Към пленума на Висшия съдебен съвет е създадена дирекция \"Вътрешен одит\", която подпомага съдебната власт за постигане на целите и, като идентифицира и оценява рисковете и оценява адекватността и ефективността на системите за финансово управление и контрол (вътрешния контрол). (2) Дирекция \"Вътрешен одит\" е на пряко подчинение на пленума на Висшия съдебен съвет и осъществява дейността по вътрешен одит в съответствие със Закона за вътрешния одит в публичния сектор . (3) Дирекцията осъществява вътрешния одит на всички структури, програми, дейности и процеси във Висшия съдебен съвет, Инспектората към Висшия съдебен съвет, органите на съдебна власт и Националния институт по правосъдие - разпоредители с бюджетни кредити от по-ниска степен, в съответствие с чл. 13 от Закона за вътрешния одит в публичния сектор . (4) Вътрешният одит се осъществява чрез изпълнение на конкретни одитни ангажименти за даване на увереност или консултиране. (5) Директорът на дирекцията за вътрешен одит докладва за резултатите от извършените одитни ангажименти и за цялостната дейност на дирекцията на Висшия съдебен съвет чрез съответната компетентна комисия в зависимост от съдържанието на резултатите. Раздел II. Състав, функции и организация на работата на дирекция \"Вътрешен одит\" във Висшия съдебен съвет Чл. 57. Дейността на дирекцията се осъществява от ръководител на вътрешния одит - директор, и вътрешни одитори - държавен, главен, старши и младши. Чл. 58. При осъществяване на дейността по вътрешен одит ръководителят на вътрешния одит и вътрешните одитори: 1. планират, извършват и докладват дейността по вътрешен одит в съответствие с изискванията на Закона за вътрешния одит в публичния сектор , стандартите за вътрешен одит в публичния сектор, Етичния кодекс на вътрешните одитори, статута на дирекция \"Вътрешен одит\" и процедури и специфична методология за осъществяване на дейността на дирекция \"Вътрешен одит\" съгласно чл. 27, ал. 1, т. 6 от Закона за вътрешния одит в публичния сектор ; 2. изготвят на базата на оценка на риска тригодишен стратегически план и годишен план за дейността си, които се утвърждават от пленума на Висшия съдебен съвет; 3. изготвят одитен план за всеки одитен ангажимент, който съдържа обхват, цели, времетраене и разпределение на ресурсите за изпълнение на ангажимента, одитния подход и техники, вида и обема на проверките; 4. предоставят на Висшия съдебен съвет и административните ръководители на органите на съдебната власт независима и обективна оценка за състоянието на процес, система или друг обект на одита; 5. проверяват и оценяват съответствието на дейността със законите, подзаконовите нормативни актове, вътрешните актове и договорите; надеждността и всеобхватността на финансовата и оперативната информация; създадената организация по опазване на активите и информацията, ефективността, ефикасността и икономичността на дейностите; изпълнението на задачите, договорите, поетите ангажименти и постигането на целите; 6. консултират Висшия съдебен съвет и административните ръководители на органите на съдебната власт по тяхно искане, като дават съвети, мнение, обучение и други с цел да се подобрят процесите на управление на риска и контрола, без да поемат управленска отговорност за това; 7. ръководителят на одитния екип и вътрешните одитори обсъждат с административните ръководители на органите на съдебната власт, чиято дейност е одитирана, резултатите от всеки извършен одитен ангажимент и изготвят одитен доклад; 8. ръководителят на вътрешния одит и вътрешните одитори дават препоръки в одитните доклади за подобряване на дейността на одитираните обекти, адекватността и ефективността на системите за финансово управление и контрол и извършват проверки за проследяване изпълнението на препоръките; 9. изготвят и предоставят на пленума на Висшия съдебен съвет годишен доклад за дейността по вътрешен одит в съответствие с чл. 40, ал. 6 от Закона за вътрешния одит в публичния сектор , който се включва в доклада по чл. 20, ал. 3 от Закона за финансовото управление и контрол в публичния сектор ; 10. повишават професионалната си квалификация и осъществяват контакти с другите звена за вътрешен одит от организациите от публичния сектор с цел обмяна на добри практики. Раздел III. Статут на вътрешните одитори Чл. 59. (1) Ръководителят на вътрешния одит и вътрешните одитори са съдебни служители и се назначават и освобождават от длъжност от пленума на Висшия съдебен съвет. Те трябва да отговарят на изискванията на Закона за вътрешния одит в публичния сектор . (2) При осъществяване на дейността по вътрешен одит в системата на съдебната власт ръководителят на вътрешния одит и вътрешните одитори имат правата и спазват задълженията, предвидени в глава трета, раздел II от Закона за вътрешния одит в публичния сектор . (3) Ръководителят на вътрешния одит осъществява административното ръководство на вътрешните одитори за изпълнение на одитните ангажименти и цялостната дейност на дирекцията. Чл. 60. Назначаването, атестирането и повишаването в ранг на ръководителя на вътрешния одит и вътрешните одитори се извършват съгласно утвърдените от пленума на Висшия съдебен съвет вътрешни правила за провеждане на конкурси за назначаване, атестиране и повишаване в ранг на вътрешните одитори в дирекция \"Вътрешен одит\" във Висшия съдебен съвет. Чл. 61. Командироването на ръководителя на вътрешния одит и вътрешните одитори и ползването от тях на платен или неплатен отпуск се разрешава от представляващия Висшия съдебен съвет. Чл. 62. (1) Ръководителят на вътрешния одит и вътрешните одитори осъществяват своята дейност и в съответствие със Закона за съдебната власт , Кодекса на труда и нормативните актове, свързани с тях. Те са длъжни да изпълняват служебните си задължения и индивидуални отговорности безпристрастно, точно и компетентно съобразно длъжностната им характеристика. (2) При служебна необходимост вътрешните одитори са длъжни да изпълняват служебните си задължения извън работно време. Глава шеста. АДМИНИСТРАЦИЯ НА ВИСШИЯ СЪДЕБЕН СЪВЕТ Раздел I. Общи положения Чл. 63. (1) Администрацията на Висшия съдебен съвет подпомага дейността на пленума и на колегиите на Висшия съдебен съвет и е структурирана в дирекции и други самостоятелни административни звена. (2) Дирекциите осъществяват функциите си чрез отдели, сектори и звена към тях. (3) Структурата на дирекциите и длъжностните разписания на администрацията се определят със заповед на главния секретар. (4) (Доп. - ДВ, бр. 107 от 2024 г.) Броят на служителите и структурата на администрацията на Висшия съдебен съвет се определят от пленума на Висшия съдебен съвет по предложение на членовете на Висшия съдебен съвет и/или на главния секретар. Раздел II. Главен секретар Чл. 64. (1) За главен секретар на Висшия съдебен съвет може да се назначи лице, което отговаря на изискването по чл. 164, ал. 2 от Закона за съдебната власт . (2) Главният секретар се назначава с решение на пленума на Висшия съдебен съвет след провеждане на конкурс съгласно Правилата за провеждане на конкурс за назначаване на главен секретар на Висшия съдебен съвет. (3) Главният секретар осъществява административното ръководство на администрацията за подготовка на заседанията на пленума на Висшия съдебен съвет и колегиите и изпълнение на техните актове, като: 1. организира подготовката на заседанията на пленума на Висшия съдебен съвет и колегиите; 2. предлага на председателстващия проекта на дневен ред за заседанията на пленума на Висшия съдебен съвет и колегиите след подаване на материали от съответните комисии, членове на Висшия съдебен съвет, работни групи; 3. осъществява непосредствен контрол върху дейността на звено \"Стенографи\" по изготвянето на пълния и краткия стенографски протокол от заседанията на пленума и колегиите; 4. организира изпълнението на решенията на пленума и колегиите; 5. участва в заседанията на пленума на Висшия съдебен съвет и на колегиите, като може да представя становища по въпроси от дневния ред от неговата компетентност; 6. може да участва в заседанията на постоянните комисии при Висшия съдебен съвет без право да гласува; 7. организира поддържането на интернет страницата на Висшия съдебен съвет. (4) Главният секретар като работодател на служителите от администрацията ръководи, координира и контролира функционирането на администрацията на Висшия съдебен съвет, при което: 1. назначава, освобождава и командирова в страната и в чужбина служителите в администрацията на Висшия съдебен съвет; 2. организира и провежда конкурсите, атестирането и повишаването в ранг на съдебните служители от администрацията на Висшия съдебен съвет съгласно вътрешни правила, утвърдени от него; 3. утвърждава със заповед щатното разписание на администрацията на Висшия съдебен съвет; 4. утвърждава вътрешни правила за дейностите, осъществявани от администрацията; 5. контролира разходите на администрацията на Висшия съдебен съвет; 6. контролира и отговаря за работата с документите, за тяхното съхраняване и архивиране и за опазването на служебната информация; 7. определя реда за документооборота, деловодната и архивната дейност в администрацията; 8. поощрява служители от администрацията на Висшия съдебен съвет с отличие или награда за проявени висок професионализъм, образцово изпълнение на служебните задължения и високи нравствени качества; 9. реализира дисциплинарната отговорност на служителите за извършени от тях дисциплинарни нарушения; 10. организира обучението на съдебните служители и повишаването на тяхната квалификация; 11. отговаря за създаването на условия за нормална и ефективна работа на членовете на Висшия съдебен съвет и на администрацията; 12. разпределя съобразно функционалната компетентност на административните звена задачите за изпълнение; 13. осъществява непосредствен контрол върху дейността на звено \"Финансови контрольори\". (5) Конкретните задачи за администрацията, формулирани от пленума, колегиите, комисиите и отделни членове на Висшия съдебен съвет, се възлагат на администрацията чрез главния секретар в обем и срокове, съгласувани с него. (6) Главният секретар осъществява методическо ръководство и контрол по отношение на съдебните администратори. (7) При осъществяването на своите функции главният секретар може да: 1. изисква от органите на съдебната власт, от централните и териториалните органи на изпълнителната власт, органите на местното самоуправление, както и от други органи и организации, информация и материали, необходими за осъществяване правомощията на Висшия съдебен съвет; 2. участва в срещи и комисии с представители на други органи или организации по тяхна покана или по възлагане от Висшия съдебен съвет; 3. осъществява контакти с представители на органите на съдебната власт, законодателната власт, централните и териториалните органи на изпълнителната власт и органите на местното самоуправление, на международни органи и организации, както и с граждани. (8) С решение на пленума на Висшия съдебен съвет на главния секретар могат да бъдат възложени за изпълнение и други функции. (9) Главният секретар в изпълнение на правомощията си издава правила, разпореждания и заповеди, които са задължителни за съдебните служители от администрацията на Висшия съдебен съвет. (10) Главният секретар при отсъствие може да делегира свои правомощия на съдебен служител от администрацията и да определя неговите функции със заповед. Раздел III. Функции и организация на работата на администрацията на Висшия съдебен съвет Чл. 65. (1) Администрацията на Висшия съдебен съвет включва: 1. дирекция \"Бюджет и финанси\"; 2. дирекция \"Управление на собствеността на съдебната власт\"; 3. дирекция \"Правна\"; 4. (изм. - ДВ, бр. 107 от 2024 г.) дирекция \"Информационни технологии\"; 5. (изм. - ДВ, бр. 107 от 2024 г.) дирекция \"Атестиране, конкурси и кадрова дейност на съдии\"; 6. (изм. - ДВ, бр. 107 от 2024 г.) дирекция \"Атестиране, конкурси и кадрова дейност  на прокурори и следователи\"; 7. (доп. - ДВ, бр. 107 от 2024 г.) дирекция \"Международна дейност, връзки с обществеността и протокол\"; 8. дирекция \"Човешки ресурси, административно и техническо обслужване и класифицирана информация\"; 9. (нова - ДВ, бр. 107 от 2024 г.) дирекция \"Дисциплинарна дейност\"; 10. (нова - ДВ, бр. 107 от 2024 г.) дирекция \"Съдебна карта, натовареност и съдебна статистика\". (2) (Изм. - ДВ, бр. 107 от 2024 г.) Като самостоятелни звена в администрацията на Висшия съдебен съвет се структурират звено \"Финансови контрольори\" и звено \"Стенографи\". Чл. 66. (1) Дирекциите се ръководят от директор, който организира, координира и контролира изпълнението на възложените им функции и своевременно докладва за осъществяването им. (2) Директорът на дирекция разпределя и възлага задачите по отдели, сектори и звена по естество и специфика, като предлага на главния секретар мерки за подобряване организацията на работа в дирекцията. Чл. 67. (1) Отделите се ръководят от началник на отдел, който организира, координира и контролира изпълнението на работата на съдебните служители в съответния отдел и своевременното изпълнение на възложените им задачи. (2) Началникът на отдел разпределя и възлага задачите в ресорните сектори и звена по естество и специфика, като предлага на главния секретар и на директора на дирекция мерки за подобряване организацията на работа в отдела. Чл. 68. (Изм. и доп. - ДВ, бр. 107 от 2024 г.) Самостоятелните звена са на пряко подчинение на главния секретар. Чл. 69. Дирекция \"Бюджет и финанси\" осъществява функции по изготвяне на проекта на бюджета на съдебната власт и организира изпълнението на бюджета, като: 1. във връзка с бюджетното финансиране: а) (доп. - ДВ, бр. 107 от 2024 г.) изготвя бюджетите на второстепенните разпоредители в рамките на утвърдения от Народното събрание бюджет на съдебната власт по елементи на Единната бюджетна класификация и по функционални области, както и в програмен формат и ги предлага за утвърждаване от Висшия съдебен съвет; б) организира текущото финансиране на второстепенните разпоредители по бюджета на съдебната власт съгласно утвърдените бюджети чрез системата за електронни разплащания \"СЕБРА\", като: ежедневно обработва инициираните платежни нареждания; контролира извършването на разходите на органите на съдебната власт в рамките на утвърдените им бюджети; поддържа ежедневен регистър за усвоените чрез СЕБРА средства по параграфи на Единната бюджетна класификация; в) (нова - ДВ, бр. 107 от 2024 г.) извършва разпределение по органи на съдебната власт в СЕБРА на сторнирани обороти и изготвя искания до Министерството на финансите за възстановяване на лимит; г) (предишна б. \"в\" - ДВ, бр. 107 от 2024 г.) ежедневно публикува на интернет страницата на Висшия съдебен съвет информация за извършените плащания в СЕБРА общо за системата на съдебната власт, по второстепенни системи с бюджет и по код за вид плащане за всеки работен ден; д) (предишна б. \"г\" - ДВ, бр. 107 от 2024 г.) поддържа и актуализира регистър на бюджетните организации в съдебната система чрез създадената за целта в СЕБРА функционалност; е) (предишна б. \"д\" - ДВ, бр. 107 от 2024 г.) подготвя предложения за извършване на корекции по бюджетите на второстепенните разпоредители по искания от органите на съдебната власт или служебни след експертен анализ; ж) (предишна б. \"е\" - ДВ, бр. 107 от 2024 г.) извършва корекции по бюджетите на второстепенните разпоредители след утвърждаването им от Висшия съдебен съвет и своевременно изпраща актуализираните бюджети на органите на съдебната власт; з) (предишна б. \"ж\" - ДВ, бр. 107 от 2024 г.) изготвя месечното разпределение на бюджета на съдебната власт и извършва актуализацията му съгласно утвърдените от Висшия съдебен съвет корекции; и) (предишна б. \"з\" - ДВ, бр. 107 от 2024 г.) ежемесечно изпраща заявки за субсидия и лимит за разходи на съдебната власт за утвърждаване от Министерството на финансите съгласно закона за държавния бюджет на Република България; й) (предишна б. \"и\" - ДВ, бр. 107 от 2024 г.) поддържа регистър за ежемесечно контролиране на изпълнението на бюджета на органите на съдебната власт по основни параграфи и подпараграфи на Единната бюджетна класификация; к) (предишна б. \"й\" - ДВ, бр. 107 от 2024 г.) поддържа регистър за разпределението на допълнително отпуснатите средства по бюджетите на органите на съдебната власт по източници; л) (предишна б. \"к\" - ДВ, бр. 107 от 2024 г.) анализира извършените разходи по критерии, зададени от ръководството на Висшия съдебен съвет; м) (предишна б. \"л\" - ДВ, бр. 107 от 2024 г.) събира и обобщава информация относно състоянието на системите за финансово управление и контрол в органите на съдебната власт; н) (предишна б. \"м\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с дължими обезщетения на магистрати и съдебни служители; о) (предишна б. \"н\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с изплащане на дължими обезщетения по Закона за отговорността на държавата и общините за вреди ; п) (нова - ДВ, бр. 107 от 2024 г.) изготвя писма-уведомления за упълномощаване на административни ръководители да се разпореждат със сметка наличности, транзитна сметка. 2. във връзка с финансовите разчети и анализи: а) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на съдебната власт, включително и по органи на съдебната власт и с разходите по функционални области, както и в програмен формат; б) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на Висшия съдебен съвет, както и в програмен формат; в) (изм. - ДВ, бр. 107 от 2024 г.) съставя проект на бюджет на съдебната власт за съответната календарна година, включително и по органи на съдебната власт и с разходи по функционални области, както и в програмен формат; г) (изм. - ДВ, бр. 107 от 2024 г.) съставя проект на бюджет на Висшия съдебен съвет за съответната календарна година, както и в програмен формат; д) обосновава и методически защитава проекта на бюджет на съдебната власт; е) дава методически указания по изготвянето на бюджета на съдебната власт; изготвя анализи и доклади по становищата на компетентните държавни органи, свързани с бюджета на съдебната власт; ж) разпределя утвърдения от Народното събрание бюджет на съдебната власт за съответната календарна година по органи на съдебната власт (в т.ч. обобщени бюджети на съдилищата) по елементи на Единната бюджетна класификация; з) изготвя ежемесечна информация за изпълнението на бюджета на съдебната власт за предходни периоди и информира Висшия съдебен съвет; и) изготвя ежемесечна информация за очакваното изпълнение по бюджета на съдебната власт към края на съответната година и я представя в Министерството на финансите; й) създава и поддържа информация, свързана с бюджета на съдебната власт и неговото изпълнение; к) поддържа информация за разпределение на допълнителните средства по бюджета на съдебната власт; л) актуализира бюджета на съдебната власт; м) изготвя необходимата документация за Министерството на финансите при необходимост от утвърждаване на допълнителни средства по бюджета на съдебната власт чрез постановление на Министерския съвет, решение на Министерския съвет или корекции между отделни първостепенни разпоредители, както и последващите документи; н) изготвя финансови обосновки към проектите на нормативни актове във връзка с чл. 28 от Закона за нормативните актове и чл. 12, ал. 2, т. 3 от Вътрешните правила за изработване на нормативни актове във Висшия съдебен съвет и оценка на въздействието им ; о) извършва периодично актуализация на приходите и разходите, както и на субсидията по бюджета на съдебната власт, и информира Министерството на финансите; п) ежемесечно консолидира и анализира данни за средствата за работна заплата на органите на съдебната власт; 3. във връзка със счетоводството и методологията: а) (изм. и доп. - ДВ, бр. 107 от 2024 г.) разпределя по параграфите на Единната бюджетна класификация одобрения бюджет на Висшия съдебен съвет и неговата администрация и с разходи по функционални области, както и в програмен формат за съответната година; б) (изм. и доп. - ДВ, бр. 107 от 2024 г.) отчита касовото изпълнение на бюджета на Висшия съдебен съвет и неговата администрация; в) анализира и контролира разходите за издръжка на Висшия съдебен съвет и неговата администрация и при необходимост предлага корекция по отделните параграфи; г) осъществява финансово-счетоводното обслужване на Висшия съдебен съвет и неговата администрация съобразно Закона за счетоводството и други нормативни актове; д) организира инвентаризация на активите, пасивите, вземанията и задълженията на Висшия съдебен съвет и на неговата администрация; е) (доп. - ДВ, бр. 107 от 2024 г.) изготвя месечни, тримесечни и годишни отчети за касово изпълнение на бюджета, сметките за средствата от ЕС и сметките за чужди средства на Висшия съдебен съвет и на неговата администрация по параграфите на Единната бюджетна класификация и с разходи по функционални области, както и в програмен формат; ж) (доп. - ДВ, бр. 107 от 2024 г.) изготвя тримесечните и годишните оборотни ведомости на Висшия съдебен съвет и на неговата администрация, както и друга отчетна информация по указания на Министерството на финансите; з) осигурява съхраняването на счетоводните документи на администрацията на Висшия съдебен съвет; и) организира единна счетоводна отчетност в системата на Висшия съдебен съвет, изготвя единен индивидуален сметкоплан на ползваните счетоводни сметки и подсметки; й) изготвя обяснителна записка към тримесечните отчети и годишния финансов отчет, с която се оповестява прилаганата счетоводна политика в органите на съдебната власт; к) (доп. - ДВ, бр. 107 от 2024 г.) приема и обобщава месечните, тримесечните и годишните отчети за касово изпълнение на бюджета, сметките за средствата от ЕС и сметките за чужди средства на органите на съдебната власт и ги представя на Министерството на финансите и на Сметната палата по параграфите на Единната бюджетна класификация и с разходи по функционални области, както и в програмен формат; л) (доп. - ДВ, бр. 107 от 2024 г.) приема и обобщава тримесечните и годишните оборотни ведомости на органите на съдебната власт и ги представя на Министерството на финансите и на Сметната палата, както и друга отчетна информация по указания на Министерството на финансите; м) поддържа счетоводни регистри по основните показатели на Единната бюджетна класификация; н) обработва и осчетоводява документи за приходите и разходите по Единната сметка и поддържа кореспонденция с Националната агенция за приходите; о) (изм. и доп. - ДВ, бр. 107 от 2024 г.) поддържа кореспонденция с органите на съдебната власт относно освобождаването на лимити, сторниране на обороти за плащанията, преминали през (СЕБРА) и грешно постъпили суми по сметките на Висшия съдебен съвет; п) осъществява контрол и анализ върху финансовата и нефинансовата информация, представена в периодичните отчети за касовото изпълнение на бюджета и годишните финансови отчети на второстепенните разпоредители с бюджети; р) (изм. - ДВ, бр. 107 от 2024 г.) дава методически указания по прилагането на нормативните актове, свързани с финансово-счетоводната дейност - изготвянето на отчетите за касовото изпълнение на бюджета (месечни, тримесечни и годишни), сметките за средствата от ЕС и сметките за чужди средства и оборотни ведомости, до всички второстепенни разпоредители с бюджет; с) на основата на счетоводните отчети изготвя справки, становища и предложения за подобряване на финансовата дисциплина и отчетност; т) провежда периодични семинари за обучаване на счетоводните кадри в съдебната система; у) изготвя становища на Висшия съдебен съвет във връзка с въпроси и проблеми, свързани със счетоводството и методологията на органите на съдебната власт, поставени от други ведомства, контролни и финансови институции; ф) обработва и осчетоводява документи за строителство и основен ремонт на недвижимите имоти, както и за задължения, произтичащи от собствеността на имотите - данъци, такси, наеми, застраховки, преоценки и други разходи; х) обработва и осчетоводява документи за разходи по сключени договори за наем на недвижими имоти; ц) обработва и осчетоводява документи за приходи и възстановени разходи за отдадените под наем недвижими имоти или части от недвижими имоти на съдебната власт; подава данъчна декларация по Закона за данъка върху добавената стойност; ч) поддържа финансови досиета във връзка с изпълнение на договори, сключени с изпълнители, извършващи строително-ремонтни дейности в сгради на органите на съдебната власт и финансирани от Висшия съдебен съвет, както и по договори за наем; ш) (нова - ДВ, бр. 107 от 2024 г.) подава декларации, свързани с дейността на Висшия съдебен съвет и неговата администрация, пред Националната агенция по приходите и Националния осигурителен институт, както и справки към други бюджетни организации; щ) (нова - ДВ, бр. 107 от 2024 г.) ежегодно и на тримесечие подава данни в Националния статистически институт; ъ) (нова - ДВ, бр. 107 от 2024 г.) съставя и представя годишния финансов отчет на съдебната власт за приемане от пленума на Висшия съдебен съвет. 4. (нова - ДВ, бр. 107 от 2024 г.) във връзка с методологията и подпомагането на бюджетната дейност: а) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на средносрочната бюджетна прогноза на съдебната власт; б) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на проекта на бюджет на съдебната власт за съответната година; в) обобщава информацията от органите на съдебната власт и изготвя отчет на показателите за изпълнение по бюджетните програми към отчета за изпълнението на програмния бюджет за съответния период; г) извършва периодични прегледи, анализи и доклади за системата от показатели за изпълнение по бюджетните програми и при необходимост предлага оптимизирането им съгласно приетата от пленума на Висшия съдебен съвет Методология за програмно бюджетиране в съдебната власт; д) дава методически указания по изготвянето и отчитането на програмния бюджет на съдебната власт във връзка с планирането и отчитането на показателите за изпълнение и постигнатите резултати; е) изготвя вътрешни правила за регламентиране на етапите и процесите по изготвяне и отчитане на бюджета на съдебната власт в програмен формат във връзка с чл. 7, ал. 7 от Закона за публичните финанси ; ж) изготвя справки и становища относно финансова обезпеченост по искания на комисиите към Висшия съдебен съвет; з) изготвя справки, свързани с изпълнението на бюджета за текущата година, изискани от Министерството на финансите. Чл. 70. (Изм. - ДВ, бр. 107 от 2024 г.) Дирекция \"Управление на собствеността на съдебната власт\" осъществява следните функции: 1. във връзка с инвестиционната политика, свързана с изпълнението на бюджета за капиталови разходи и текущата поддръжка на съществуващия сграден фонд, подпомага и координира цялостната дейност, като: а) проучва необходимостта от ново строителство, реконструкции и основни ремонти на сградния фонд на съдебната власт, включително като обобщава и анализира предложенията на органите на съдебната власт; б) подготвя доклади относно състоянието на имотите, подлежащи на основен ремонт, проектиране или ново строителство; в) изготвя проект на годишна инвестиционна програма на съдебната власт (по обекти и по вид на капиталовите разходи) в рамките на утвърдения бюджет на съдебната власт; г) изготвя и актуализира цялостната документация за капиталовите разходи по бюджета на съдебната власт - разчети и отчети за изразходваните средства с инвестиционно предназначение; д) изготвя предложения за финансиране на обектите за основен ремонт, строителство, придобиване на дълготрайни материални активи на второстепенните разпоредители по бюджета на съдебната власт и по външни програми; е) изготвя предложения за корекции на средствата за капиталови разходи по бюджета на второстепенните разпоредители при необходимост; ж) изготвя анализи, справки и приложения относно проектобюджети и бюджетни прогнози за ангажиментите по капиталовите разходи на съдебната власт; з) подготвя заявка за потребностите от възлагане на обществени поръчки за инженеринг, строителство, текущи ремонти и услуги и включване в обобщена заявка и график за възлагане на обществени поръчки за съответната година съгласно утвърдените правила във Висшия съдебен съвет; и) изготвя техническите задания за възлагане на проектиране и строителство на нови обекти и реконструкция на съществуващите; й) организира и участва в приемателни комисии за завършените обекти; к) осъществява текущ контрол при изпълнението на строително-монтажните работи и доставки, проверява съставените актове и строителни книжа на обектите; л) осъществява методическа помощ и подготвя правила/указания във връзка с изпълнението на Инвестиционната програма на Висшия съдебен съвет и разходването на средства от бюджета на съдебната власт за текуща поддръжка на сградния фонд; м) отговаря за съставянето на техническите паспорти на сградния фонд на съдебната власт; н) отговаря за съхраняването на проектна и техническа документация на сградния фонд на съдебната власт; о) води регистър на предложения/искания за инвестиции в текущи ремонти на сградния фонд на съдебната власт; п) анализира постъпилите искания, касаещи текущи и аварийни ремонти, и изготвя предложения за корекции на средства по § 10-00 \"Текущ разход\" по бюджета на второстепенните разпоредители, при необходимост; 2. във връзка с управлението на собствеността на съдебната власт подпомага дейностите по придобиване, управление, стопанисване, ползване, поддържане и разпореждане с имотите на съдебната власт, като: а) документира собствеността върху имотите на съдебната власт и всички настъпили промени в собствеността като вид и обем; б) води регистър, като поддържа и актуализира единна база данни за имотите на съдебната власт; поддържа и съхранява досиетата на имотите на съдебната власт; в) изготвя и представя становища за разпределение на имотите на съдебната власт; г) организира проучвания за възможности за допълване на сградния фонд за нуждите на съдебната власт, като анализира и предлага процедури по безвъзмездно предоставяне на сгради и терени, включително придобиване на имоти или вещни права; д) организира, осъществява контрол и изготвя становища за правилното, законосъобразното и ефективното ползване и стопанисване на имотите на съдебната власт; е) изготвя становища по проекти на актове на Министерския съвет, свързани с процедури по Закона за държавната собственост и правилника за прилагането му; ж) организира дейностите, свързани с процедури за отдаване под наем на недвижими имоти или части от недвижими имоти - държавна собственост, при условията и по реда на Закона за държавната собственост и правилника за прилагането му; з) предлага предприемане на разпоредителни действия с имоти - държавна собственост, предоставени за нуждите на съдебната власт; и) организира приемане на предоставени за управление имоти и предаване на имоти с отпаднала необходимост за съдебната власт; й) анализира и организира дейностите, свързани с процедурите по Закона за местните данъци и такси ; к) подпомага инвентаризацията на имотите на съдебната власт; л) поддържа регистри на имотите - частна държавна собственост, предоставени в управление на Висшия съдебен съвет за жилищни нужди: регистър на кандидатите за настаняване във ведомствени жилища, регистър на настанените във ведомствени жилища лица и регистър на свободните жилища; м) организира дейностите по стопанисване и разпределение на ползването на имотите - частна държавна собственост, от ведомствения жилищен фонд; н) организира и контролира изпълнението на договорите за наем, по които страна е Висшият съдебен съвет; 3. изготвя и съгласува проекти на договори във връзка с управлението на собствеността, по които страна е Висшият съдебен съвет; 4. във връзка с организацията по възлагане на обществените поръчки, свързани с управление на собствеността на съдебната власт: а) изготвя техническите задания и техническите спецификации за възлагане по Закона за обществените поръчки на проектиране и строителство на нови обекти и реконструкция на съществуващите, за доставки на оборудване; б) изготвя техническите задания и техническите спецификации за възлагане по Закона за обществените поръчки на имуществено застраховане, оценяване на имотите на съдебната власт, дейности по кадастъра и други; в) осъществява текущ контрол по изпълнението на сключените договори за възлагане на обществени поръчки (срокове, гаранции, неустойки), по които страна е Висшият съдебен съвет; г) съгласува проекти на договори за строителство, инженеринг, проектиране и свързаните с изпълнението им акцесорни договори; д) организира провеждането на експертни технико-икономически съвети за оценка и приемане на извършените проектни работи. Чл. 71. Дирекция \"Правна\" осъществява следните функции: 1. във връзка с правното обслужване: а) (доп. - ДВ, бр. 107 от 2024 г.) осигурява експертно участие в постоянните и временните комисии на пленума и колегиите; б) проучва постъпили сигнали, молби и предложения, подготвя становища по тях и ги докладва в комисиите на пленума или колегиите, от чиято компетентност са те; в) (нова - ДВ, бр. 107 от 2024 г.) администрира работата с предложения и сигнали от граждани и представители на организации съгласно глава осма от Административнопроцесуалния кодекс , подадени до Висшия съдебен съвет и/или неговите колегии, и ги разглежда по реда на Вътрешните правила за организация на работата с предложения и сигнали, които постъпват във Висшия съдебен съвет; г) (нова - ДВ, бр. 107 от 2024 г.) извършва проучвания и събира информация за изготвяне на становища за притежаваните нравствени качества на кандидатите в конкурсите за заемане на длъжност в органите на съдебната власт, както и за кандидатите за административни и заместник-административни ръководители, и изготвя проекти на становища; д) (предишна б. \"в\" - ДВ, бр. 107 от 2024 г.) осъществява методическа помощ и координация по отношение на правното обслужване на дейностите в другите дирекции на администрацията на Висшия съдебен съвет; е) (изм. - ДВ, бр. 70 от 2022 г., предишна б. \"г\" - ДВ, бр. 107 от 2024 г.) подпомага Висшия съдебен съвет при изпълнение на задълженията му като администратор на лични данни, както и отговаря за воденето на регистъра по чл. 30 от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 94/46/ЕО; ж) (предишна б. \"д\" - ДВ, бр. 107 от 2024 г.) изготвя предложения и становища по принципни въпроси и решения, методически указания и стратегии за съдебната система; з) (предишна б. \"е\" - ДВ, бр. 107 от 2024 г.) изготвя анализи, становища, доклади и проекти на решения по възложени от пленума и колегиите на Висшия съдебен съвет въпроси, свързани с упражняване на правомощията на административния орган; и) (предишна б. \"ж\" - ДВ, бр. 107 от 2024 г.) изготвя правни становища по процедури и дейности на Висшия съдебен съвет и/или на другите структурни звена в администрацията на Висшия съдебен съвет; й) (предишна б. \"з\", доп. - ДВ, бр. 107 от 2024 г.) изготвя проекти на решения за предоставяне или за отказ за предоставяне на достъп до обществена информация по Закона за достъп до обществена информация въз основа на предоставено мотивирано становище от съответната дирекция и/или комисия за наличието на информацията и нейния характер и води и поддържа регистър на заявленията за достъп до обществена информация; к) (нова - ДВ, бр. 107 от 2024 г.) осъществява контрол за законосъобразност на актовете, свързани с възникването, изменението и прекратяването на трудовите правоотношения на съдебните служители в администрацията на Висшия съдебен съвет. 2. във връзка с нормативната дейност: а) (изм. и доп. - ДВ, бр. 107 от 2024 г.) участва в подготовката на проекти на нормативни актове от компетентността на пленума на Висшия съдебен съвет и изготвя предварителни и частични оценки на въздействието им; б) (нова - ДВ, бр. 107 от 2024 г.) участва в подготовката на вътрешноведомствени правила; в) (предишна б. \"б\" - ДВ, бр. 107 от 2024 г.) участва в изготвянето на становищата на пленума и на колегиите на Висшия съдебен съвет по нормативни актове, които се отнасят до съдебната система и са внесени за утвърждаване или съгласуване от Висшия съдебен съвет; г) (предишна б. \"в\" - ДВ, бр. 107 от 2024 г.) изготвя проекти на становища до Конституционния съд по дела, по които Висшият съдебен съвет е конституиран като заинтересована страна; 3. във връзка с процесуалното представителство на Висшия съдебен съвет: а) изготвя искови молби, жалби, възражения, отговори и писмени бележки по съдебни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; б) изготвя жалби, възражения и становища до административни органи и участва в административни производства пред тях по пълномощие на пленума или колегиите; в) (нова - ДВ, бр. 107 от 2024 г.) изготвя молби, искания и справки по изпълнителни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; г) (предишна б. \"в\" - ДВ, бр. 107 от 2024 г.) изготвя проекти на становища по обсъждани въпроси от пленумите на Върховния касационен съд и Върховния административен съд, свързани с организацията на съдебната власт; 4. във връзка с управлението на цикъла на обществените поръчки: а) координира, администрира и контролира цялостния процес по планиране и провеждане на обществените поръчки на Висшия съдебен съвет съобразно Вътрешните правила за управление на цикъла на обществените поръчки; б) координира и организира и всички дейности във връзка с подготовката за възлагане на обществени поръчки; в) съвместно със структурното звено - заявител, разработва документи по процедурите за възлагане на обществени поръчки; г) координира процеса на провеждането на процедурите и възлагането на обществени поръчки в съответствие с нормативните изисквания и приложимите правила за обществените поръчки; д) изготвя проекти на договори за възлагане на обществени поръчки и организира сключването им; е) води регистър на проведените процедури за възлагане на обществени поръчки през съответната година, води и съхранява досиета на проведените процедури за възлагане на обществени поръчки и организира архивирането им съобразно действащите Вътрешни правила за управление на цикъла на обществените поръчки; ж) подготвя становища във връзка с прилагането на Закона за обществените поръчки и свързаните с него подзаконови нормативни актове; з) подготвя и изпраща за публикуване в нормативно установените срокове необходимата информация при възлагането на обществените поръчки до Агенцията по обществените поръчки и до \"Официален вестник\" на Европейския съюз в приложимите случаи; и) оказва методическа помощ на останалите структурни звена във Висшия съдебен съвет по въпроси, свързани с организирането и провеждането на процедури по Закона за обществените поръчки и възлагането на обществени поръчки; й) участва в разработването на вътрешните правила по Закона за обществените поръчки и подзаконовите нормативни актове по прилагането му; к) (доп. - ДВ, бр. 107 от 2024 г.) води и поддържа регистър на договорите за възлагане на обществени поръчки, сключени от Висшия съдебен съвет; 5. (отм., нова - ДВ, бр. 107 от 2024 г.) във връзка с международни програми и проекти осъществява следните функции: а) във връзка с планирането, проучването, подготовката, управлението, изпълнението, мониторинга и контрола на международни и европейски проекти: аа) събира актуална информация за възможностите на ВСС да кандидатства с проекти по различни програми; бб) идентифицира и извършва оценка на потребностите от външно финансиране на изпълняваните от ВСС политики и програми и идентифицира подходящи програми; вв) координира кандидатстването, управлението и изпълнението на проектите по програми, финансирани от ЕС и други донори, по които ВСС е бенефициент/партньор - съгласно правилата на съответната програма, регламенти на ЕС и действащото национално законодателство; б) във връзка с разходването на средствата по одобрените за финансиране проекти: аа) води и поддържа регистър на договорите, сключени от ВСС във връзка с изпълнението на европейски и международни проекти; бб) осигурява извършването на проверки от национални и европейски верифициращи, одитиращи и контролиращи органи; в) във връзка с координиране дейностите по усвояване на средства по съответните програми: аа) изготвя становища до ВСС по проектните предложения на органите на съдебната власт с оглед избягване на двойно финансиране и дублиране на дейности; бб) поддържа и актуализира електронен регистър за всички текущи и приключили проекти на ВСС; вв) анализира нуждата от обучения в АВСС и предлага обучения за управление на европейски и международни програми и проекти. Чл. 72. (Изм. - ДВ, бр. 107 от 2024 г.) Дирекция \"Информационни технологии\" осъществява следните функции: 1. във връзка с внедряването на съвременните информационни и комуникационни технологии: а) (изм. - ДВ, бр. 107 от 2024 г.) участва в разработването на планове и стратегии за внедряване на съвременни информационни и комуникационни технологии в администрацията на Висшия съдебен съвет и органите на съдебната власт и организира тяхното изпълнение; б) разработва технически задания за внедряване на хардуер и софтуер във Висшия съдебен съвет и органите на съдебната власт; в) участва в разработването и прилагането на методологии, правила и процедури в областта на информационните и комуникационните технологии във Висшия съдебен съвет и органите на съдебната власт; г) подпомага Висшия съдебен съвет при осъществяване на правомощията му по реализация на стратегията за въвеждане на съвременни информационни и комуникационни технологии в съдебната власт; д) подготвя становища по представените на Висшия съдебен съвет проекти за изграждането и внедряването на информационни и комуникационни технологии; е) (изм. - ДВ, бр. 107 от 2024 г.) участва в разработването, прилагането и контролира изпълнението на процедури за сигурност на информационните и комуникационните системи с цел осигуряване на ефективна защита на информационните ресурси на Висшия съдебен съвет и органите на съдебната власт; 2. във връзка със софтуерната и хардуерната поддръжка и актуализацията на използваните информационни и комуникационни системи: а) координира и подпомага планирането на осигуряването на необходимия хардуер и софтуер в органите на съдебната власт; б) осигурява поддържането и използването на хардуера и софтуера в администрацията на Висшия съдебен съвет; в) осигурява правилното функциониране и актуализиране на използваните от Висшия съдебен съвет софтуер и хардуер; г) (нова - ДВ, бр. 107 от 2024 г.) осигурява правилното функциониране и актуализиране на компютърната и комуникационната техника, собственост на Висшия съдебен съвет, инсталирана в центровете за съхранение на данни на съдебната система; д) (предишна б. \"г\" - ДВ, бр. 107 от 2024 г.) поддържа изправността на всички хардуерни и софтуерни системи в администрацията на Висшия съдебен съвет; е) (предишна б. \"д\" - ДВ, бр. 107 от 2024 г.) изготвя указания и методика за работа, обучаване и подпомагане на служителите в администрацията и членовете на Висшия съдебен съвет при работата с внедрените хардуер и софтуер; ж) (предишна б. \"е\" - ДВ, бр. 107 от 2024 г.) осигурява поддържането на компютърната техника, локалните мрежи и комуникационното оборудване във Висшия съдебен съвет; з) (предишна б. \"ж\" - ДВ, бр. 107 от 2024 г.) организира закупуването на нов хардуер и софтуер и ги въвежда в експлоатация; 3. (нова - ДВ, бр. 107 от 2024 г.) във връзка с методологията и развитието на централизираните информационни системи: а) участва в изграждането и актуализирането на централизираните информационни системи в органите на съдебната власт; б) осигурява развитието и управлението на централизираните информационни системи в органите на съдебната власт; в) осигурява оперативната съвместимост между системите, използвани от органите на съдебната власт; г) осъществява контрол на разработчиците по време на разработване и внедряване на системите; д) обобщава постъпили искания от съдилищата за добавяне на нови и/или промяна на съществуващи функционалности в системите на база на реалната им работа и/или при промяна на действащото законодателство; е) преценява необходимостта от извършване на промени по архитектурата на системите; ж) изпълнява функциите на единствена и единна централизирана точка за контакт между разработчиците и потребителите на системите; з) отговаря на запитвания и оказва техническа и методологична помощ при възникнали въпроси и/или проблеми при работата с централизираните информационни системи; и) координира дейностите по ефективното прилагане на мерките за публичност и прозрачност във връзка с публикуването на съдебните актове на съдилищата. 4. (отм. - ДВ, бр. 107 от 2024 г.) 5. (отм. - ДВ, бр. 107 от 2024 г.) 6. (отм. - ДВ, бр. 107 от 2024 г.) Чл. 73. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на съдии\" подпомага дейността на Комисията по атестирането и конкурсите към съдийската колегия, като осъществява следните функции: 1. във връзка с атестирането и повишаването на място в по-горен ранг на съдии: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по атестиране по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители и за назначаване на заместници на административни ръководители; ж) предлага становища на комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на съдийската колегия на Висшия съдебен съвет, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши съдии, за първоначално назначаване, за повишаване и за преместване в съдилищата: а) обобщава и анализира предложения от органите на съдебната власт във връзка с планирането на длъжности за обявяване на конкурси в съдилищата; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване провеждането на писмените и устните изпити; в) подпомага дейността на Комисията по атестиране и конкурси при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по атестиране и конкурси по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши съдии; з) обобщава, анализира и подготвя информация във връзка с изтичащите срокове на младшите съдии и назначаването им на длъжност \"съдия\" в районните съдилища; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестиране и конкурси становища по документите на всички кандидати с оглед извършване на проверка и произнасяне за съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на съдии в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на съдилищата, както и за поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите съдии и за съдиите-наставници в съдилищата; в) обобщава, анализира и предлага становища във връзка с провеждането на процедури за оптимизиране щатната численост в съдилищата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители и персонален състав на членове на помощни атестационни комисии; д) разработва годишно планиране за предстоящите процедури за атестиране на съдии по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) обобщава, анализира и докладва информация във връзка с прекратяване на командироването в съответствие със законовите предпоставки; з) съставя, води и съхранява кадровото дело на всеки съдия в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на съдии; 7. разработва анализи, справки и становища във връзка с атестирането, конкурсите и кадровата дейност на съдии. Чл. 74. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на прокурори и следователи\" подпомага дейността на Комисията по атестирането и конкурсите към прокурорската колегия на Висшия съдебен съвет, като осъществява следните функции: 1. във връзка с атестирането и повишаването на място в по-горен ранг на прокурори и следователи: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители; ж) предлага становища на членовете на Комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на прокурорската колегия, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши прокурори и младши следователи, за първоначално назначаване, за повишаване и за преместване в органите на Прокуратурата на Република България: а) обобщава и анализира предложения от органите на съдебна власт във връзка с планирането на длъжности за обявяване на конкурси в органите на Прокуратурата на Република България; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване по провеждането на писмените и устните изпити; в) подпомага дейността на Комисията по атестирането и конкурсите при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши прокурори и младши следователи; з) обобщава, анализира и подготвя информация във връзка с изтичащите срокове на младшите прокурори и младшите следователи и назначаването им на длъжност \"прокурор\" в районните прокуратури и \"следовател\" в следствените отдели в окръжните прокуратури; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестирането и конкурсите становища по документите на всички кандидати с оглед извършване на проверка и произнасяне по съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на прокурори и следователи в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на прокуратурите, както и поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите прокурори и следователи, както и за прокурорите и следователите наставници в прокуратурата; в) обобщава, анализира и предлага становища във връзка с провеждането на процедури за оптимизиране щатната численост в прокуратурата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители; д) разработва годишно планиране за предстоящите процедури за атестиране на прокурори и следователи по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) разработва становища във връзка с предложения за командироване на прокурори и следователи в съответствие със Закона за съдебната власт ; з) съставя, води и съхранява кадровото дело на всеки прокурор и следовател в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на прокурори и следователи; 7. разработва анализи, справки и становища във връзка с атестирането, конкурсите и кадровата дейност на прокурори и следователи. Чл. 75. (Нов - ДВ, бр. 107 от 2024 г.) Дирекция \"Международна дейност, връзки с обществеността и протокол\" осъществява следните функции: 1. по отношение на международната дейност на Висшия съдебен съвет: а) координира и осигурява организационно дейността и контактите на Висшия съдебен съвет с други национални, чуждестранни и международни институции и органите на съдебната власт по въпроси, свързани с международното сътрудничество; б) поддържа информация, необходима за осъществяването на институционалните и международните контакти на Висшия съдебен съвет; в) проучва международните инициативи в сферата на дейност на Висшия съдебен съвет и ги предоставя на вниманието на членовете на Висшия съдебен съвет; г) координира работата на Висшия съдебен съвет във връзка с предоставяне на информация за изготвянето на Информационното табло на ЕС в областта на правосъдието; д) осъществява сътрудничеството между Висшия съдебен съвет и Министерството на правосъдието във връзка с предоставяне на информация за изготвянето на оценка на европейските съдебни системи от Европейската комисия за ефикасност на правосъдието (CEPEJ); е) осъществява сътрудничество с Министерството на правосъдието и координира предоставянето на информация от компетентност на Висшия съдебен съвет във връзка с изготвянето на ежегодните доклади в рамките на Европейския механизъм за върховенството на закона; ж) координира и обобщава информацията от страна на Висшия съдебен съвет по препоръките на Организацията за икономическо сътрудничество и развитие (ОИСР); з) в сътрудничество с други институции организира срещи с представители на Европейската комисия, Европейската комисия за демокрация чрез право (Венецианската комисия), ОИСР, CEPEJ и други международни организации; и) организира и координира дейности, свързани с членството на Висшия съдебен съвет и представители на съдебната власт в Европейската мрежа на съдебните съвети, Балканската и Евро-средиземноморската мрежа на съдебните съвети, Европейската съдебна мрежа по граждански и търговски дела, Европейската съдебна мрежа, Консултативния съвет на европейските съдии (КСЕС), Консултативния съвет на европейските прокурори (КСЕП), Евроджъст, Европейската прокуратура и други международни организации; й) при възлагане от пленума, колегиите, комисиите и главния секретар на Висшия съдебен съвет изготвя и отправя запитвания до чуждестранни съдебни съвети и институции със сходна дейност в рамките на двустранното и многостранното сътрудничество и изготвя преводи и обобщава получените отговори; к) осъществява комуникация с чуждестранни съдебни съвети, изготвя отговори и разпределя по компетентност запитвания, свързани с устройството и функционирането на съдебната власт в Република България; л) организира и координира с Министерството на външните работи и Постоянното представителство на Република България към ЕС участието на представители на съдебната власт като национални експерти в структурите на Европейската комисия и в гражданските мисии на Европейската служба за външна дейност по Общата политика за сигурност и отбрана на Европейския съюз; м) поддържа и актуализира информацията, свързана с международната дейност на Висшия съдебен съвет, на интернет страницата на Висшия съдебен съвет на български и английски език; н) изпълнява и други дейности, свързани с международното сътрудничество в областта на съдебната система; о) организира командировките в чужбина на членовете на Висшия съдебен съвет, магистрати, съдебни служители и експерти, командировани с решение на съдийската колегия, прокурорската колегия и пленума на Висшия съдебен съвет, изготвя заповеди за задгранични командировки; п) води международната кореспонденция на Висшия съдебен съвет и извършва писмени преводи за нуждите на членовете на Висшия съдебен съвет, администрацията на Висшия съдебен съвет и органите на съдебната власт; извършва превод на документи, свързани с участието на представители на съдебната власт в международни срещи; извършва превод при провеждане на международни срещи и мероприятия, а при обоснована необходимост осигурява външни преводачи; р) изготвя, поддържа и актуализира информация за нуждите на Висшия съдебен съвет за командированите в чужбина лица от органите на съдебната власт; с) предоставя своевременно информация на пленума, колегиите и комисиите на Висшия съдебен съвет относно приемането или изменението на европейски регламенти, директиви, актове на Съда на Европейския съюз и на други европейски органи, касаещи дейността на Висшия съдебен съвет и съдебната система, както и извършва анализи при необходимост; т) извършва проучвания и анализ по различни въпроси, касаещи опита на държавите - членки на ЕС, и други държави, в областта на устройството, организацията и управлението на съдебната власт, включително практиката на Съда на Европейския съюз и Европейската комисия за ефективност на правосъдието (CEPEJ); 2. по отношение на връзките с обществеността: а) осигурява взаимодействието на Висшия съдебен съвет със средствата за масово осведомяване; б) участва в изготвянето и осъществяването на информационната политика на Висшия съдебен съвет; в) подпомага представляващия Висшия съдебен съвет, говорителите на колегиите и членовете на Висшия съдебен съвет при организиране и координиране на техни изяви в средствата за масово осведомяване; г) осигурява публичността на дейността на Висшия съдебен съвет, като предоставя информация на средствата за масово осведомяване по въпроси от дневния ред, решения на пленума на Висшия съдебен съвет, на колегиите, на комисиите, по проекти на Висшия съдебен съвет и събития с национален и международен характер; д) осигурява и публикува на официалната интернет страница на Висшия съдебен съвет информация, свързана с изпълнението на функционалните задължения на отдел \"Връзки с обществеността и протокол\"; е) участва в организирането и провеждането на пресконференции и брифинги с участието на членове на Висшия съдебен съвет; ж) организира и провежда информационни кампании за дейността на Висшия съдебен съвет; з) осъществява мониторинг и анализира публикациите в медиите, свързани с Висшия съдебен съвет и съдебната власт, и поддържа архив; и) осигурява координацията и взаимодействието с пресслужбите на другите органи на съдебната власт, ведомства, организации и институции; й) дейностите от букви \"а)\" до \"и)\" се осъществяват под ръководство на представляващия Висшия съдебен съвет или говорителя на съответната колегия; к) уведомяват представляващия Висшия съдебен съвет и говорителите на съдийската и прокурорската колегия в случай на посегателство срещу независимостта на съдебната власт, съдия, прокурор или следовател, като се изготвя протокол за взетото решение по случая; 3. по отношение на протоколната дейност на Висшия съдебен съвет: а) организационно осигуряване на контактите и взаимодействието на Висшия съдебен съвет с други държавни органи, както и с неправителствени организации и поддържане на информация, необходима за осъществяването на институционалните контакти; б) подготвя, координира и осъществява организирането, провеждането и протоколното осигуряване на официални и работни срещи на членове на Висшия съдебен съвет, конференции, кръгли маси, както и други мероприятия в изпълнение на решения на пленума на Висшия съдебен съвет или неговите колегии, както и по разпореждане на представляващия Висшия съдебен съвет или свързани с участието на членове на Висшия съдебен съвет в церемонии, отбелязване на годишнини, форуми и др.; в) организиране и координиране на посещенията на чуждестранни делегации и подготовка на проекти на програми за посещенията им; г) организация на мероприятия в страната и международни форуми, в които участват членове на Висшия съдебен съвет; д) организиране издаването на служебни паспорти и при необходимост на визи на членовете на Висшия съдебен съвет с оглед пътуванията им във връзка с официални посещения и служебни срещи, както в държави - членки на Европейския съюз, така и в трети страни; е) организиране приема, осъществяване на логистика и координация при официални делегации, висши длъжностни лица, представители на български и чуждестранни институции и придружаващите ги лица при посещение в сградата на Висшия съдебен съвет, както и при официални, делови и работни срещи, конференции и др.; ж) координиране и контрол на процеса по осигуряване на печатни, аудио-визуални материали и други във връзка с протоколната дейност на Висшия съдебен съвет и популяризиране дейността на Висшия съдебен съвет; з) извършване и на други протоколни дейности по възлагане от представляващия Висшия съдебен съвет, членове на Висшия съдебен съвет, главния секретар; и) поддържане на регистри, свързани с протоколната дейност на ВСС. Чл. 76. Дирекция \"Човешки ресурси, административно и техническо обслужване и класифицирана информация\" осъществява следните функции: 1. във връзка с управлението на човешките ресурси във Висшия съдебен съвет и в администрацията на органите на съдебната власт: а) организира провеждането на конкурси за назначаване на служители, набирането и подбора на служителите в администрацията на Висшия съдебен съвет; б) (доп. - ДВ, бр. 107 от 2024 г.) изготвя и съхранява актовете, свързани с възникването, изменението и прекратяването на трудовите правоотношения във Висшия съдебен съвет, и други актове от областта на управлението на човешките ресурси, с изключение на тези, с които се налагат дисциплинарни наказания; в) изготвя, актуализира и съхранява длъжностните и поименните разписания на длъжностите във Висшия съдебен съвет; г) организира и подпомага разработването и актуализирането на длъжностните характеристики на служителите в администрацията на Висшия съдебен съвет и съхранява утвърдените такива; д) организира дейностите по оценяването на изпълнението на длъжността на служителите от администрацията на Висшия съдебен съвет; е) (отм. - ДВ, бр. 107 от 2024 г.) ж) осигурява изготвянето на служебни карти на членовете на Висшия съдебен съвет и на служителите от администрацията на Висшия съдебен съвет и води регистър за изготвените такива; з) (изм. и доп. - ДВ, бр. 107 от 2024 г.) води и съхранява личните трудови досиета на членовете на Висшия съдебен съвет, на дирекция \"Вътрешен одит\" и на служителите от администрацията на Висшия съдебен съвет; и) организира обучението на служителите от администрацията на Висшия съдебен съвет, предлага за утвърждаване от главния секретар на годишен обучителен календар и води регистър за проведените обучения; й) извършва дейностите по осигуряване на здравословни и безопасни условия на труд във Висшия съдебен съвет; к) (изм. - ДВ, бр. 107 от 2024 г.) поддържа публичния регистър на декларации по чл. 49 от Закона за противодействие на корупцията , подадени от служителите на администрацията на Висшия съдебен съвет, на главния секретар и на дирекция \"Вътрешен одит\"; л) (отм. - ДВ, бр. 107 от 2024 г.) м) организира и подготвя заседанията на комисиите \"Съдебна администрация\" към съдийската и прокурорската колегия, като: аа) събира, обобщава и контролира изготвянето на щатните разписания на органите на съдебната власт относно длъжностите за съдебни служители; бб) обработва предложенията на административните ръководители за промени в броя на съдебните служители, за разкриване на нови и за съкращаване на длъжности; вв) води регистри и статистики, възложени от комисиите \"Съдебна администрация\" към съдийската и прокурорската колегия; гг) участва/изготвя проекти на методически указания за работата на съдебната администрация; дд) участва/изготвя проекти на типови характеристики по длъжности за съдебните служители в органите на съдебната власт; ее) (изм. - ДВ, бр. 107 от 2024 г.) участва в подготовката на проектите на Класификатор на длъжностите по чл. 341, ал. 1 от Закона за съдебната власт ; 2. във връзка с административното обслужване на пленума и на колегиите на Висшия съдебен съвет: а) осигурява организационно заседанията на пленума и на колегиите; б) приема и обобщава в проект предложенията за включване в дневния ред за заседанията на пленума и на колегиите; в) въвежда материалите за разглеждане от пленума и от колегиите в програмен продукт за провеждане на безхартиени заседания; г) (отм. - ДВ, бр. 107 от 2024 г.) д) въвежда информация за разглежданите предложения в програмния продукт за отразяване на вота на членовете на Висшия съдебен съвет; е) (отм. - ДВ, бр. 107 от 2024 г.) ж) съхранява в оригинал приетите актове на пленума и колегиите на Висшия съдебен съвет; з) съхранява пълните стенографски протоколи и кратките протоколи за приетите решения от заседанията на пленума и на колегиите с приложени към тях оригинали на разгледаните материали; и) изготвя извлечения от пълните стенографски протоколи и кратките протоколи за приетите решения от заседанията на пленума и на колегиите; й) (изм. - ДВ, бр. 107 от 2024 г.) координира изготвянето на съпроводителни писма към извлеченията от кратките протоколи за приетите решения от заседанията на пленума и на колегиите и изпращането им на заинтересованите органи и лица в срок 3 работни дни след изготвянето на краткия протокол; к) (отм. - ДВ, бр. 107 от 2024 г.) л) води електронен служебен регистър за изпълнението на решенията на пленума и на колегиите; м) (изм. и доп. - ДВ, бр. 107 от 2024 г.) изготвя, координира и контролира графика за ползване на залите в сградата на Висшия съдебен съвет и подпомага други структурни звена при подготовката и провеждането на заседания на работни групи, срещи и др.; н) (отм. - ДВ, бр. 107 от 2024 г.) 3. във връзка с деловодното обслужване и архивната дейност: а) (изм. и доп. - ДВ, бр. 107 от 2024 г.) администрира, въвежда и поддържа база данни в административната информационна система за управление на документооборота във Висшия съдебен съвет; б) приема, регистрира, разпределя и отразява движението на входящата и вътрешната кореспонденция според нейните адресати; в) регистрира и експедира изходящата кореспонденция; г) организира приемането, обработването, комплектуването, съхраняването и използването на документите в текущия и учрежденския архив; д) извършва справки и изготвя заверени копия на документи, съхранявани в текущия и учрежденския архив; е) организира експертизата за ценността на документите от учрежденския архив, тяхната обработка и предаване в Централния държавен архив; ж) участва в подготовката за унищожаване на неценни документи с изтекъл срок на съхранение; 4. във връзка с транспортното обслужване, материално-техническото снабдяване и поддръжката на административните сгради на Висшия съдебен съвет: а) осъществява транспортното обслужване на членовете и администрацията на Висшия съдебен съвет; б) организира дейностите по приемането, регистрирането, експлоатацията, ремонта, поддръжката и бракуването на моторните превозни средства; в) осигурява техническото обслужване и поддръжката на административните сгради на Висшия съдебен съвет, системите и съоръженията и заявява текущи строително-ремонтни работи; г) организира и контролира спазването на нормативните и техническите изисквания за противопожарна защита в административните сгради на Висшия съдебен съвет; д) организира и осъществява материално-техническото снабдяване на Висшия съдебен съвет с машини, съоръжения, резервни части, инвентар, организационна техника, консумативи и материали; е) организира и осигурява почистването и отговаря за санитарно-хигиенните условия в административните сгради на Висшия съдебен съвет; 5. по отношение на класифицираната информация: а) разработва план за защита на класифицираната информация чрез организационни, физически и технически средства; б) организира процедурите за проучване по чл. 47 от Закона за защита на класифицираната информация и води регистър на издадените разрешения; в) следи за правилното определяне на нивото на класификация на информацията във Висшия съдебен съвет; г) извършва периодични проверки за движението и отчетността на материалите и документите, съдържащи класифицирана информация, както и води на отчет случаите на нерегламентиран достъп и взетите мерки; д) организира и провежда обучение в областта на защитата на класифицираната информация; е) поддържа регистратура за класифицирана информация; ж) отговаря за наличността и за правилното отчитане, приемане, използване, разпределяне, раздаване, събиране и съхраняване на материали, съдържащи класифицирана информация; з) съхранява списъците на служителите, допуснати до работа с материали, съдържащи класифицирана информация; и) следи за сроковете за защита на класифицираната информация; й) организира своевременното предаване в архива на материалите с премахнато ниво на класификация; к) (нова - ДВ, бр. 107 от 2024 г.) организира и контролира дейностите, свързани с управление при извънредни ситуации и кризи и отбранително-мобилизационна подготовка; л) (нова - ДВ, бр. 107 от 2024 г.) организира и контролира изработването на военновременен план, план за привеждане в готовност за работа във военно време, план при бедствия и извънредни ситуации и дейностите със съответните ведомства и служби, свързани със защитата на населението при бедствия и аварии и извънредни ситуации; м) (нова - ДВ, бр. 107 от 2024 г.) организира и поддържа системата за оповестяване при извънредни ситуации и степен на готовност; н) (нова - ДВ, бр. 107 от 2024 г.) разработва документи и изготвя материали, свързани с отбранително-мобилизационната подготовка на Висшия съдебен съвет. Чл. 77. (Нов - ДВ, бр. 107 от 2024 г.) Дирекция \"Дисциплинарна дейност\" осъществява следните функции: 1. подпомага комисиите по дисциплинарните производства към колегиите при разглеждане на предложенията от органите и лицата по чл. 312 от Закона за съдебната власт за налагане на дисциплинарни наказания и при разглеждане на постъпилите заповеди на административни ръководители за налагане на дисциплинарни наказания \"забележка\" на съдии, прокурори и следователи; 2. подпомага комисиите по дисциплинарните производства към колегиите при разглеждане на заповеди на административните ръководители за обръщане на внимание по чл. 327, ал. 1 от Закона за съдебната власт на магистрата и за прилагането към кадровото досие; 3. поддържа и актуализира следните регистри по колегии: вътрешен регистър на дисциплинарните дела; публичен регистър на дисциплинарните производства по Закона за съдебната власт ; вътрешен регистър на наказателни производства, по които като обвиняеми са привлечени съдия, прокурор или следовател; вътрешен регистър на заповедите на административни ръководители по чл. 327 от Закона за съдебната власт ; 4. създава досиета по образуваните дисциплинарни дела и преписки по заповеди на административни ръководители и води цялата кореспонденция по движението им; 5. подпомага дисциплинарните състави към съответните колегии при осъществяването на правомощията им; 6. подпомага колегиите на Висшия съдебен съвет при анализиране и обобщаване на резултатите по дисциплинарните производства, включително съдебната практика; 7. осъществява процесуално представителство по дисциплинарни дела и преписки; 8. докладва в комисиите по дисциплинарните производства постъпилата информация от Инспектората към Висшия съдебен съвет съгласно чл. 54, ал. 1, т. 5 от Закона за съдебната власт , както и данните от главния инспектор и министъра на правосъдието по чл. 60м от Закона за съдебната власт ; 9. изготвя проект на анализ на данните по чл. 60м от Закона за съдебната власт ; 10. докладва в комисиите по дисциплинарните производства постъпилата информация от административните ръководители по извършени проверки в районните, окръжните, административните и апелативните съдилища и прокуратурите. Чл. 77а. (Нов - ДВ, бр. 107 от 2024 г.) Дирекция \"Съдебна карта, натовареност и съдебна статистика\" осъществява следните функции: 1. По отношение на съдебната карта и натовареността: а) осигурява експертно участие в съответната комисия, от чиято компетентност са съдебната карта, натовареността и съдебната статистика; б) инициира пред съответната комисия, от чиято компетентност са съдебната карта, натовареността и съдебната статистика, предложения за законодателни промени, касаещи съдебната карта и натовареността; в) участва в изготвянето, допълването и актуализирането на правила, инструкции, правилници и др., уреждащи натовареността на съдилищата и на отделните съдии с цел ефективно разрешаване на въпроси, свързани с неравномерна и висока натовареност; г) проучва, анализира и изготвя становища по постъпили предложения за промяна на съдебната карта чрез промени в границата на съдебните райони; д) осъществява наблюдение върху факторите, които влияят на териториалната структура на органите на съдебната власт и съдебните им райони, и предлага промяна на съдебната карта; е) изготвя проект на анализ на натовареността на съдилищата по чл. 23, ал. 5, т. 12 от Закона за съдебната власт ; ж) участва в изготвянето на проекти на предложения до комисията, в чиято компетентност е съдебната карта, натовареността и съдебната статистика, относно създаване или закриване на съдилища, промяна на съдебните райони и седалищата на съдилищата, които да внесе за разглеждане от пленума съобразно отчетената степен на натовареност на съдиите и съдилищата; з) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия при постъпили предложения за изменения и допълнения на Правилата за оценка на натовареността на съдиите; и) осъществява всички административно-организационни дейности, свързани с въвеждането на различни правни институти и механизми, касаещи натовареността и съдебната карта; к) извършва анализ, след края на всеки отчетен период, на данните за показателите за оценка на натовареността на съдиите и съдилищата и при необходимост предлага проект на изменение и допълнение на Правилата за оценка на натовареността на съдиите; л) осъществява цялостен мониторинг на показателите, характеризиращи натовареността на съдилищата; м) осъществява методическа помощ и координация по отношение на дейностите, свързани със съдебната карта и натовареността на органите на съдебната власт; н) координира и осигурява организационно дейността на Висшия съдебен съвет с други национални институции и органите на съдебната власт по въпроси, свързани със съдебната карта и натовареността; о) участва в организирането и провеждането на обществени обсъждания и кръгли маси във връзка с оптимизиране структурата и организацията на дейността на съдилищата от конкретен съдебен район; п) поддържа и актуализира информация за съдебните райони и седалищата на органите на съдебната власт; р) изпълнява и други дейности, свързани с междуинституционалното сътрудничество в областта на съдебната карта и натовареността. 2. По отношение на съдебната статистика: а) изготвя и предлага за утвърждаване от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на статистически форми и методически указания за попълването им; б) изпраща до районните, окръжните, административните, военните и апелативните съдилища актуализирани статистически формуляри и методически указания за попълването им; в) събира, обработва, обобщава и съхранява шестмесечни и годишни отчети за дейността на съдилищата в Република България; г) публикува на интернет страницата на Висшия съдебен съвет обобщени шестмесечни и годишни статистически данни за дейността на съдилищата; д) въз основа на обобщените статистически данни за натовареността на съдилищата отчита степента на натовареност; е) извършва анализи на крайните резултати след приключване на периодичната обработка на статистическата информация; ж) извършва сравнителен анализ на показателите, характеризиращи дейността и определящи натовареността на съдилищата; з) извършва дейности по организиране, координиране и приемане от съответната комисия, в чиято компетентност са съдебната карта, натовареността и съдебната статистика, на обобщена информация за образуването, движението и приключването на делата във Върховния касационен съд и Върховния административен съд; и) публикува на интернет страницата на Висшия съдебен съвет обобщената статистическа информация, предоставена от Върховния касационен съд и Върховния административен съд; й) изготвя статистически анализи и предложения за оптимизиране на дейността по статистическата отчетност в органите на съдебна власт; к) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия, по отношение на предложения за изменения и допълнения на Номенклатурата на статистическите кодове по видовете дела и приложенията към Правилата за оценка на натовареността на съдиите; л) изготвя и предлага за приемане от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на Номенклатурата на статистическите кодове по видовете дела и приложенията към Правилата за оценка на натовареността на съдиите; м) подпомага дейността на комисиите към колегиите и пленума на Висшия съдебен съвет чрез предоставяне на справки с данни от събраната и обобщената статистическа информация за движението на делата и натовареността на магистратите; н) изготвя справки, информации и доклади със статистически данни, налични в базата данни на Висшия съдебен съвет, по искания от национални и международни институции, юридически и физически лица; о) предоставя на дирекция \"Правна\" справки със статистически данни, налични в базата данни на Висшия съдебен съвет, във връзка със заявления за достъп до обществена информация съгласно Вътрешните правила за достъп до обществена информация във Висшия съдебен съвет; п) осъществява методическа помощ и координация по отношение на дейностите, свързани със събиране и обработване на статистическа информация на органите на съдебната власт; р) изготвя нови и актуализира съществуващи функционални задания за създаване, внедряване и надграждане на всички информационни системи и техните модули, които са предназначени за отчитане и намаляване на натовареността на съдиите, както и осъществява текущ мониторинг и методическо ръководство във функционирането и развитието на същите, като изготвя предложения за надграждането им; координира работата по дефиниране на функционални изисквания с вътрешни и външни специалисти и експерти; изготвя периодични доклади и препоръки за подобрения с цел оптимизиране на функционалността на системите; провежда тестове и оценка на нови и съществуващи модули, като събира обратна връзка от потребителите; участва в разработването на методически указания за използване на информационните системи и провежда обучения за потребителите с цел правилното им приложение; предоставя консултации и оказва методическа помощ на съдиите и съдебните служители при възникнали въпроси и затруднения при работа със системите. Чл. 78. (1) Звено \"Финансови контрольори\" е на пряко подчинение на главния секретар на Висшия съдебен съвет и осъществява дейността си, както следва: 1. извършва предварителен контрол за законосъобразност на всички документи и действия, свързани с финансовата дейност на Висшия съдебен съвет, в съответствие със Закона за финансово управление и контрол в публичния сектор и утвърдената от министъра на финансите методология; 2. извършва необходимите проверки и изразява становище за законосъобразност преди вземането на решения за поемане на задължение и извършване на разход, свързан с финансовата дейност на Висшия съдебен съвет; 3. осъществява предварителен контрол на дейностите по усвояване на средствата от Европейските структурни фондове, както и от други донори. (2) Условията и редът за извършване на предварителен контрол се определят с Вътрешни правила за предварителен контрол във Висшия съдебен съвет. Чл. 79. Звено \"Стенографи\" организира и осъществява изготвянето на кратките протоколи за приетите решения и пълна стенограма от заседанията на пленума и колегиите на Висшия съдебен съвет, както и стенограми от други мероприятия на Висшия съдебен съвет. Раздел IV. Служители в администрацията на Висшия съдебен съвет Чл. 80. (1) Дейността на администрацията на Висшия съдебен съвет се осъществява от съдебни служители по трудово правоотношение. (2) Изменение на мястото и характера на работа на съдебния служител се извършва от работодателя при условията на чл. 120 от Кодекса на труда . (3) Съдебните служители в администрацията на Висшия съдебен съвет осъществяват своята дейност в съответствие със Закона за съдебната власт , Кодекса на труда и нормативните актове, свързани с тях, въз основа на длъжностни характеристики, утвърдени от главния секретар. Чл. 81. (1) Командироването и специализацията в чужбина на съдебните служители се извършва от главния секретар. (2) Командироването на служители в страната и ползването от тях на платен или неплатен отпуск се разрешава от главния секретар. Чл. 82. (1) Съдебните служители в администрацията на Висшия съдебен съвет са длъжни да изпълняват служебните си задължения безпристрастно и точно съобразно функционалната и длъжностната им характеристика. (2) За образцово и точно изпълнение на служебните задължения съдебните служители в администрацията на Висшия съдебен съвет имат право на отличия и награди в съответствие с правила, утвърдени от главния секретар. (3) Съдебните служители в администрацията на Висшия съдебен съвет могат да образуват и да членуват в организации, които защитават професионалните им интереси. (4) Съдебните служители в администрацията на Висшия съдебен съвет са политически неутрални при изпълнение на служебните си задължения. Чл. 83. (1) Допълнителни задължения могат да се възлагат на съдебните служители в администрацията на Висшия съдебен съвет временно - до четиридесет и пет работни дни в годината при служебна необходимост. (2) При служебна необходимост съдебните служители са длъжни да изпълняват служебните си задължения извън работно време. (3) При изпълнение на служебните си задължения съдебните служители се легитимират със служебна карта с обозначени трите им имена и длъжност. Чл. 84. Съдебните служители са длъжни да пазят като служебна тайна сведенията, които са им станали известни в кръга на службата и засягат интересите на гражданите, юридическите лица и държавата. Чл. 85. При изпълнение на служебните си задължения и в обществения живот съдебните служители трябва да имат поведение, което да не уронва престижа на съдебната власт и да съответства на Етичния кодекс на съдебните служители, приет от Висшия съдебен съвет. Чл. 86. (1) Служителят е длъжен да изпълнява законосъобразните актове и заповеди на ръководителите си, както и разпорежданията им, свързани с осъществяване на правомощията им. (2) Служителят не е длъжен да изпълни нареждане, насочено срещу него, неговата съпруга или съпруг, роднини по права линия без ограничения, по съребрена линия до четвърта степен и по сватовство до втора степен включително. В такъв случай той е длъжен незабавно да уведоми работодателя си, който от своя страна трябва да възложи изпълнението на друг служител. Чл. 87. (1) (Доп. - ДВ, бр. 107 от 2024 г.) Съдебните служители в администрацията на Висшия съдебен съвет получават възнаграждение, определено за заеманата длъжност съобразно Класификатора на длъжностите в администрацията на Висшия съдебен съвет и Националния институт на правосъдието и Инспектората на Висшия съдебен съвет, издаден от пленума на Висшия съдебен съвет. (2) При изпълнение на служебните си задължения в почивни и празнични дни съдебният служител получава допълнително възнаграждение в размер, определен от пленума на Висшия съдебен съвет. Чл. 88. (1) Служителите в администрацията на Висшия съдебен съвет задължително се застраховат срещу злополука за сметка на бюджета на съдебната власт. (2) За сметка на бюджета на съдебната власт се извършва и задължителното им обществено и здравно осигуряване. Чл. 89. Съдебните служители в администрацията на Висшия съдебен съвет имат право на платен годишен отпуск и на допълнителен платен годишен отпуск в размери, определени от пленума на Висшия съдебен съвет. Чл. 90. На съдебните служители в администрацията на Висшия съдебен съвет се изплаща всяка година сума за облекло в размер до две средномесечни заплати на заетите в бюджетната сфера. Чл. 91. Съдебен служител в администрацията на Висшия съдебен съвет, придобил право на пенсия за осигурителен стаж и възраст, при освобождаване от длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от десет брутни месечни възнаграждения. Преходни и Заключителни разпоредби § 1. Този правилник се приема на основание чл. 30, ал. 2, т. 15 от Закона за съдебната власт с решение на пленума на Висшия съдебен съвет по протокол № 3 от 7.02.2019 г. § 2. Правилникът влиза в сила от датата на обнародването му в \"Държавен вестник\". § 3. Правилникът за организация на дейността на Висшия съдебен съвет и неговата администрация , приет с решение на Висшия съдебен съвет по протокол № 25 от 16.06.2016 г., се отменя. Преходни и Заключителни разпоредби КЪМ ПРАВИЛНИК ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ОРГАНИЗАЦИЯТА НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ (ОБН. - ДВ, БР. 107 ОТ 2024 Г.) . . . . . . . . . . . . . . . . . . . . . . . . . . . . . . . . . . . § 25. Разпоредбата на чл. 10, ал. 1, т. 24 влиза в сила от 1.07.2025 г.\n\nПРАВИЛНИК ЗА ОРГАНИЗАЦИЯ НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ В сила от 22.02.2019 г. Издаден от Висшия съдебен съвет Обн. ДВ. бр. 16 от 22 Февруари 2019г. , изм. ДВ. бр. 70 от 30 Август 2022г. , изм. и доп. ДВ. бр. 58 от 7 Юли 2023г. , изм. и доп. ДВ. бр. 107 от 20 Декември 2024г. Глава първа. ОБЩИ РАЗПОРЕДБИ Чл. 1. С този правилник се уреждат основните въпроси, свързани с дейността и организацията на работа на Висшия съдебен съвет и със структурата, функциите и организацията на работа на неговата администрация. Чл. 2. (1) Висшият съдебен съвет е постоянно действащ орган, който представлява съдебната власт, осигурява и отстоява нейната независимост, определя състава и организацията на работа на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване. (2) Дейността на Висшия съдебен съвет се осъществява при спазване на принципите на законност, независимост, съразмерност, истинност, равенство, самостоятелност, безпристрастност, бързина, достъпност, публичност, прозрачност, последователност и предвидимост. (3) Висшият съдебен съвет е юридическо лице със седалище в София. Той осъществява правомощията си чрез пленум, съдийска и прокурорска колегия и се представлява от един от изборните му членове, определен с решение на пленума на Висшия съдебен съвет. Чл. 3. (1) Висшият съдебен съвет има официален кръгъл печат, съдържащ елементите, посочени в чл. 16, ал. 5 от Закона за съдебната власт . В средата е изобразен държавният герб на Република България, около който е написано \"Република България. Висш съдебен съвет\". (2) Официалният печат се полага само върху оригиналите на актовете на пленума и на колегиите, както и върху официални документи с дългосрочна валидност, подписани от председателстващите пленума и колегиите и от представляващия Висшия съдебен съвет. (3) За служебни цели се използва служебен печат, който е с кръгла форма, с надпис в средата \"Република България\", около който е написано \"Висш съдебен съвет\". (4) Главният секретар на Висшия съдебен съвет утвърждава образците на официалния и служебния печат и определя служителите, които ги съхраняват и полагат. Чл. 4. (1) При осъществяване на своите правомощия Висшият съдебен съвет непосредствено взаимодейства със съдии, прокурори и следователи от всички нива на органите на съдебната власт. (2) При осъществяване на своите правомощия Висшият съдебен съвет взаимодейства с президента на Република България, Народното събрание, Конституционния съд, с централни и териториални органи на изпълнителната власт и техните администрации, както и с други ведомства. (3) Висшият съдебен съвет осъществява сътрудничество със съсловните организации на съдиите, прокурорите и следователите, на съдебните служители, с други юридически лица с нестопанска цел с дейност в областта на правосъдието, както и с консултативни органи, създадени с решение на Висшия съдебен съвет. Чл. 5. (1) При осъществяване на своите правомощия Висшият съдебен съвет се подпомага от администрация. (2) Дейността на администрацията на Висшия съдебен съвет се осъществява при спазване на принципите на законност, безпристрастност, компетентност, отговорност, ефективност, публичност, прозрачност и спазване на професионалната етика на съдебните служители. (3) Администрацията на Висшия съдебен съвет се ръководи от главен секретар. (4) При осъществяване на своите функции администрацията на Висшия съдебен съвет взаимодейства с органите на съдебната власт и с други държавни и общински институции, невключени в съдебната система, както и с юридически и физически лица. Глава втора. ВИСШ СЪДЕБЕН СЪВЕТ Раздел I. Правомощия на пленума на Висшия съдебен съвет Чл. 6. Пленумът на Висшия съдебен съвет се състои от всички членове на съвета. Чл. 7. Пленумът на Висшия съдебен съвет: 1. приема проекта на бюджета на съдебната власт; 2. приема решение за прекратяване на мандата на изборен член на Висшия съдебен съвет при условията на чл. 130, ал. 8 от Конституцията ; 3. организира квалификацията на съдиите, прокурорите и следователите; 4. изслушва и приема годишните доклади на органите на съдебната власт по чл. 84, т. 16 от Конституцията ; 5. управлява недвижимите имоти на съдебната власт; 6. прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор; 7. по предложение на една от колегиите след съгласуване с министъра на правосъдието или по предложение на министъра на правосъдието, а по отношение на военните съдилища - след съгласуване с министъра на отбраната, определя броя, съдебните райони и седалищата на районните, окръжните, военните, административните и апелативните съдилища и прокуратури, създава и закрива съдилища и прокуратури, променя тяхното седалище и определя населените места, в които се разкриват териториални отделения към съответния районен съд и към съответната районна прокуратура; 8. по предложение на една от колегиите след съгласуване с административните ръководители на органите на съдебната власт определя броя на съдиите, прокурорите и следователите във всички съдилища, прокуратури и следствени отдели съобразно степента на натовареност; 9. определя броя на служителите и структурата на администрацията на Висшия съдебен съвет и на Националния институт на правосъдието по предложение на съответния ръководител; 10. определя възнагражденията на съдиите, прокурорите и следователите; 11. изготвя и внася в Народното събрание до 31 май годишен доклад за своята дейност заедно с годишния доклад за дейността на Инспектората към Висшия съдебен съвет и с годишните доклади на Върховния касационен съд, на Върховния административен съд и на главния прокурор; 12. изготвя и оповестява годишен доклад за независимостта и прозрачността на дейността на органите на съдебната власт и на собствената си дейност, който предоставя за обществено обсъждане; 13. дава становища на Министерския съвет и на Народното събрание по законопроекти, които се отнасят до съдебната власт; 14. създава постоянни и временни комисии за подпомагане на дейността си; 15. приема правилник за организацията на дейността си и за дейността на администрацията на Висшия съдебен съвет, който се обнародва в \"Държавен вестник\"; 16. създава и поддържа електронен публичен регистър на всички свои решения и мотивите към тях; 17. в предвидените от закона случаи издава подзаконови нормативни актове; 18. одобрява автоматизираните информационни системи за органите на съдебната власт след съгласуване с министъра на правосъдието и осигурява системната им интеграция и оперативната им съвместимост; 19. издава класификатор на длъжностите в администрацията на Висшия съдебен съвет и Националния институт на правосъдието, а след съгласуване с главния инспектор - и на Инспектората към Висшия съдебен съвет; 20. създава и поддържа електронен публичен регистър на всички проекти, които имат предмет функционирането на органите на съдебната власт, изпълнявани от организациите по чл. 217 от Закона за съдебната власт ; 21. (нова - ДВ, бр. 107 от 2024 г.) избира националния член от Република България в Агенцията на Европейския съюз за сътрудничество в областта на наказателното правосъдие (Евроюст), неговия заместник и помощника на националния член въз основа на подбор, проведен съгласно приети от пленума правила, и чрез министъра на правосъдието уведомява Евроюст и Европейската комисия за избора; 22. (нова - ДВ, бр. 107 от 2024 г.)  по предложение на съответната колегия одобрява Кодекс за етично поведение на българските съдии, съответно Кодекс за етично поведение на българските прокурори и следователи; 23. (предишна т. 21 - ДВ, бр. 107 от 2024 г.) определя с решение изборен член, който да представлява Висшия съдебен съвет, както и изборен член, който да подписва документите, свързани с изпълнението на длъжността за представляващия Висшия съдебен съвет; 24. (предишна т. 22 - ДВ, бр. 107 от 2024 г.) организира изграждането и функционирането на система за финансово управление и контрол в органите на съдебната власт и вътрешния одит при усвояването и администрирането на бюджетните ресурси; 25. (предишна т. 23 - ДВ, бр. 107 от 2024 г.) анализира причините за нарушенията, основания за действия по глава трета \"а\" от Закона за съдебната власт , и приема мерки за тяхното отстраняване; 26. (предишна т. 24 - ДВ, бр. 107 от 2024 г.) съгласува образец на регистри за използване на специални разузнавателни средства на основание чл. 34е, ал. 3 от Закона за специалните разузнавателни средства ; 27. (предишна т. 25 - ДВ, бр. 107 от 2024 г.) приема за сведение отчетния доклад за дейността на Националното бюро за правна помощ на основание чл. 17, т. 6 от Закона за правната помощ ; 28. (предишна т. 26 - ДВ, бр. 107 от 2024 г.) изработва и публикува годишна програма за дейността си; 29. (предишна т. 27 - ДВ, бр. 107 от 2024 г.) решава и други общи за съдебната власт организационни въпроси; 30. (нова - ДВ, бр. 107 от 2024 г.) осъществява и други правомощия, определени със закон. Раздел II. Правомощия на колегиите на Висшия съдебен съвет Чл. 8. Съдийската колегия на Висшия съдебен съвет се състои от 14 членове и включва председателите на Върховния касационен съд и на Върховния административен съд, шестима членове, избрани пряко от съдиите, и шестима членове, избрани от Народното събрание. Чл. 9. Прокурорската колегия на Висшия съдебен съвет се състои от 11 членове и включва главния прокурор, четирима членове, избрани пряко от прокурорите, един член, избран пряко от следователите, и петима членове, избрани от Народното събрание. Чл. 10. (1) (Предишен текст на чл. 10 - ДВ, бр. 107 от 2024 г.) Съдийската колегия и прокурорската колегия осъществяват поотделно и в съответствие с професионалната си насоченост следните правомощия по отношение на съдиите, прокурорите и следователите: 1. назначават, повишават, преместват и освобождават от длъжност съдиите, прокурорите и следователите; 2. правят периодични и други атестации на съдиите, прокурорите, следователите, административните ръководители и техните заместници в органите на съдебната власт и решават въпроси за придобиване и възстановяване на несменяемост; 3. (изм. и доп. - ДВ, бр. 107 от 2024 г.) налагат дисциплинарните наказания по чл. 308, ал. 1, т. 2 - 6 от Закона за съдебната власт - на съдиите, прокурорите, следователите, административните ръководители и техните заместници в органите на съдебната власт; 4. определят броя, назначават и освобождават административните ръководители и техните заместници в органите на съдебната власт с изключение на председателя на Върховния касационен съд, председателя на Върховния административен съд и главния прокурор; 5. решават въпроси за организацията на дейността на съответната система от органи на съдебната власт; 6. правят предложения до пленума на Висшия съдебен съвет за определяне на броя на съдебните райони и седалищата на районните, окръжните, административните и апелативните съдилища и съответните прокуратури; 7. правят предложения до пленума на Висшия съдебен съвет за определяне броя на съдиите, прокурорите и следователите във всички съдилища, прокуратури и следствени отдели; 8. определят броя на съдебните служители съобразно степента на натовареност - по предложение на или след съгласуване с административните ръководители на органите на съдебната власт, а за органите, включени в структурата на прокуратурата на Република България - и с главния прокурор, като могат да разкриват нови и да съкращават длъжности; 9. организират и провеждат конкурсите за съдийските, прокурорските и следователските длъжности в предвидените от Закона за съдебната власт случаи; 10. възлагат на Инспектората към Висшия съдебен съвет извършването на проверки, които са извън годишната програма за дейността му; 11. предлагат на пленума на Висшия съдебен съвет становища по законопроекти в обхвата на своята компетентност; 12. ежегодно анализират и отчитат степента на натовареност на органите на съдебната власт; 13. изискват и обобщават на всеки 6 месеца информация от съдилищата, прокуратурата и от Националната следствена служба за тяхната дейност; 14. издават след съгласуване с комисия \"Бюджет и финанси\" класификатор на длъжностите на съответните органи на съдебната власт; 15. вземат решения за временно отстраняване от длъжност на съдии, прокурори и следователи по чл. 230 и 232 от Закона за съдебната власт и за възстановяването им в предвидените от закона случаи; 16. създават постоянни и временни комисии за подпомагане на дейността си; 17. организират и координират участието на съдии, прокурори и следователи в международното правно сътрудничество; 18. приемат правила за работата си, които се публикуват на интернет страницата на Висшия съдебен съвет; 19. преценяват необходимостта от съдебни помощници и от прокурорски помощници в съдилищата и в прокуратурите въз основа на степента на натовареност на съответния орган на съдебната власт; 20. съставят, водят и съхраняват кадрово дело за всеки съдия, прокурор и следовател; 21. прокурорската колегия избира и освобождава директора на Националната следствена служба; 22. съдийската колегия прекратява командироването на съдия в друг орган на съдебната власт от този, в който заема по щат съответната съдийска длъжност, когато при командироването има нарушения на условията и реда, предвидени в Закона за съдебната власт , или при възникнала необходимост за кадровото обезпечаване работата на органа на съдебната власт, от който съдията е командирован; 23. (нова - ДВ, бр. 107 от 2024 г.) прокурорската колегия извършва подбор на кандидатите за европейски делегирани прокурори и чрез министъра на правосъдието уведомява европейския главен прокурор за излъчените кандидатури; 24. (нова - ДВ, бр. 107 от 2024 г., в сила от 01.07.2025 г.) съдийската колегия приема правила за разпределение на делата между съдиите, които разглеждат дела, разпределени по реда на чл. 9, ал. 3 от Закона за съдебната власт , с цел изравняване на общата им натовареност; 25. (нова - ДВ, бр. 107 от 2024 г.) прокурорската колегия назначава съдия, определен по реда на чл. 112, ал. 6 от Закона за съдебната власт , на длъжност прокурор във Върховната прокуратура, който да изпълнява функциите на прокурор за разследване на престъпления, извършени от главния прокурор или от заместник на главния прокурор; 26. (нова - ДВ, бр. 107 от 2024 г.) прокурорската колегия назначава съдия от наказателната колегия на Върховния касационен съд, определен по реда на чл. 173а, ал. 4 от Закона за съдебната власт , за заместник главен прокурор, който осъществява контрол върху действията на прокурора за разследването на престъпления, извършени от главния прокурор или от заместник на главния прокурор, при условията и по реда, определени в закон; 27. (нова - ДВ, бр. 107 от 2024 г.) с решение на съдийската колегия на Висшия съдебен съвет може да се създават самостоятелни съдебни центрове по медиация и към отделни районни съдилища при условията, предвидени в наредбата по чл. 84а, ал. 4 от Закона за съдебната власт ; 28. (нова - ДВ, бр. 107 от 2024 г.) приемат Кодекс за етично поведение на българските съдии, съответно Кодекс за етично поведение на българските прокурори и следователи; 29. (нова - ДВ, бр. 107 от 2024 г.) определят един от своите членове за говорител, осъществяващ връзките с медиите; 30. (нова - ДВ, бр. 107 от 2024 г.) осъществяват и други правомощия, определени със закон. (2) (Нова - ДВ, бр. 107 от 2024 г.) В случаите, когато прокурорът за разследване на престъпления, извършени от главния прокурор, или прокурорът, осъществяващ контрол върху действията на прокурора за разследването на престъпления, извършени от главния прокурор, си направят самоотвод, бъдат отведени или са в трайна фактическа невъзможност да изпълняват задълженията си, прокурорската колегия на Висшия съдебен съвет назначава заместващ прокурор по реда на ал. 1, т. 25 и 26. (3) (Нова - ДВ, бр. 107 от 2024 г.) При постъпване на мотивирано искане от главния прокурор, респ. от прокурора за разследване на престъпления, извършени от главния прокурор за временно отстраняване от длъжност на съдия, прокурор или следовател по чл. 230 от Закона за съдебната власт , искането се включва за разглеждане в следващото заседание на съответната колегия на Висшия съдебен съвет. Раздел III. Правомощия и функции на представляващия Висшия съдебен съвет Чл. 11. (1) Висшият съдебен съвет се представлява от един от изборните му членове, определен с решение на пленума. (2) Функциите на представляващия Висшия съдебен съвет са: 1. представлява Висшия съдебен съвет пред институциите в страната, в международни форуми и институции; 2. свиква заседания на пленума на Висшия съдебен съвет, когато министърът на правосъдието отсъства; 3. председателства заседанията на пленума, когато министърът на правосъдието отсъства; 4. подписва документите, свързани с изпълнението на длъжността \"член на Висшия съдебен съвет\", с изборните членове на съвета; 5. подписва документите, свързани с изпълнението на длъжността \"главен секретар\"; 6. подписва документите, свързани с изпълнението на длъжностите \"ръководител вътрешен одит\" и \"вътрешен одитор\"; 7. сключва договори, по които страна е Висшият съдебен съвет, след решение на пленума на Висшия съдебен съвет; 8. упражнява правомощията на възложител по Закона за обществените поръчки и упълномощава лица по чл. 7, ал. 1 от Закона за обществените поръчки при възлагане от пленума на Висшия съдебен съвет; 9. упълномощава процесуални представители след решение на пленума на Висшия съдебен съвет; 10. обявява със заповед списъка на категориите информация, подлежащи на класификация като служебна тайна, създавана и съхранявана във Висшия съдебен съвет, след решение на пленума на Висшия съдебен съвет; 11. (изм. - ДВ, бр. 107 от 2024 г.) организира и координира съвместно с говорителите на съдийската и прокурорската колегия изпълнението на Комуникационната стратегия на съдебната власт; 12. отговаря съвместно с говорителите на съдийската и прокурорската колегия за комуникационната и медийната политика и взаимодействие на Висшия съдебен съвет с органите на държавната власт, с други централни и териториални органи на изпълнителната власт, с юридическите лица с нестопанска цел, съсловни организации и медии; 13. организира протоколната и международната дейност на Висшия съдебен съвет; 14. (нова - ДВ, бр. 107 от 2024 г.) информира обществото за дейността на Висшия съдебен съвет. (3) При отсъствие представляващият се замества от член на Висшия съдебен съвет по старшинство, което се определя от продължителността на общия юридически стаж. Глава трета. ОРГАНИЗАЦИЯ НА РАБОТАТА НА ВИСШИЯ СЪДЕБЕН СЪВЕТ Раздел I. Комисии към пленума на Висшия съдебен съвет Чл. 12. Пленумът на Висшия съдебен съвет избира от своя състав постоянни и временни комисии, които подпомагат дейността му. Чл. 13. (1) В постоянните комисии участват изборни членове на Висшия съдебен съвет по равен брой от всяка колегия. (2) Всяка комисия избира измежду членовете си председател и заместник-председател от различните колегии. Изборен член на Висшия съдебен съвет може да бъде избран за председател само на една постоянна комисия. (3) Членовете на Висшия съдебен съвет, които не са членове на съответна комисия, могат да участват във всички нейни заседания, без право да гласуват. (4) Постоянните комисии могат да създават работни групи. (5) Всяка комисия може да възложи на един или повече от своите членове осъществяването на представителни, проучвателни или други дейности, свързани с осъществяване на нейните функции, при осигуряване на равностойно разпределение на възлаганите дейности между членовете на комисиите. (6) Дейността на всяка комисия се подпомага от технически сътрудник и най-малко от един експертен сътрудник от администрацията на Висшия съдебен съвет, определени със заповед на главния секретар. Чл. 14. (1) Постоянните комисии заседават и вземат решения, ако присъстват повече от половината от общия брой на членовете им. Комисиите вземат решение с мнозинство повече от половината от присъстващите членове при явно гласуване. (2) Постоянната комисия се свиква на заседание от нейния председател или по искане най-малко на една трета от членовете и. (3) Комисиите могат да провеждат съвместни заседания, когато се разглеждат общи въпроси. Тези заседания се ръководят по споразумение от един от председателите. (4) При съвместни заседания се взема общо решение по обсъждания въпрос. При различни становища всяка комисия прави свой отделен доклад, като предлага и проект на решение. (5) Постоянните комисии приемат свои вътрешни правила в съответствие с този правилник и действащите вътрешни правила във Висшия съдебен съвет. (6) Всяка комисия осъществява координация и взаимодействие с другите комисии на пленума на Висшия съдебен съвет. Чл. 15. (1) Дневният ред и периодичността на заседанията на комисиите се определят от тях. (2) Членовете на комисиите се уведомяват за дневния ред и за материалите за заседанието най-малко два дни преди заседанието. (3) (Изм. и доп. - ДВ, бр. 107 от 2024 г.) За приетите от комисиите решения се изготвя протокол, който се подписва от председателя на комисията след изготвянето му от техническия сътрудник и съгласуване от експертния сътрудник, който оформя приетите решения от комисиите и мотивите към тях. (4) Дневният ред и протоколите за приетите решения се публикуват на интернет страницата на Висшия съдебен съвет. Чл. 16. Постоянни комисии на пленума на Висшия съдебен съвет са: 1. комисия \"Бюджет и финанси\"; 2. комисия \"Управление на собствеността\"; 3. Комисия по правни въпроси; 4. комисия \"Професионална квалификация и информационни технологии\". Чл. 17. Комисия \"Бюджет и финанси\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. изготвя краткосрочни и дългосрочни бюджетни прогнози; 2. предлага правила и процедури за финансово управление и контрол в съдебната власт; 3. предлага на Висшия съдебен съвет правила и указания, свързани с дейността на органите на съдебната власт и администрацията на Висшия съдебен съвет; 4. изготвя проект на годишен бюджет на съдебната власт; 5. изготвя проект на разпределението на бюджетните средства на органите на съдебната власт по бюджети; 6. предлага разпределение на бюджетните средства на органите на съдебната власт по бюджети; 7. предлага правила и механизми за определяне размера на трудовите възнаграждения на членовете на Висшия съдебен съвет, съдиите, прокурорите и следователите и на съдебните служители; 8. изготвя анализи за текущото финансово състояние на съдебната система и поддържа финансова статистика; 9. оказва методологическа помощ на органите на съдебната власт по въпросите на бюджета, финансовия мениджмънт и финансовото обслужване; 10. одобрява тригодишен стратегически план и годишния план за дейността по вътрешен одит, изготвени от дирекция \"Вътрешен одит\", и ги представя за утвърждаване от Висшия съдебен съвет; 11. утвърждава проектни предложения и контролира усвояването на средства по програми по международни и вътрешни проекти, свързани с Висшия съдебен съвет и съдебната власт; 12. изпълнява правомощията на първостепенен разпоредител с бюджета на съдебната власт по чл. 11, ал. 4 от Закона за публичните финанси по въпроси, определени с решение на пленума на Висшия съдебен съвет. Чл. 18. Комисия \"Управление на собствеността\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. организира изработването на концепции, прогнози и програми за инвестиционната политика на съдебната власт, управлението и стопанисването на сградния фонд, след което ги внася за утвърждаване от пленума на Висшия съдебен съвет; 2. проучва и анализира необходимостта от ново строителство, реконструкция и основни ремонти за нуждите на съдебната власт, включително и предложенията на органите на съдебната власт; 3. предлага на пленума на Висшия съдебен съвет за приемане ежегодните програми на инвестиционната дейност в рамките на утвърдения бюджет; 4. ежегодно предлага на пленума на Висшия съдебен съвет да приеме анализ на изпълнението на годишните и дългосрочните разчети за изразходваните средства с инвестиционно значение; 5. внася съвместно с комисия \"Бюджет и финанси\" в пленума на Висшия съдебен съвет предложения за финансиране от бюджета или от други средства на ново строителство, реконструкция, възстановяване и основни ремонти за нуждите на съдебната власт; 6. разглежда предложения и искания за извършване на аварийни ремонти в сградния фонд на съдебната власт и ги внася в комисия \"Бюджет и финанси\" за извършване на бюджетния разход съобразно изискванията за изпълнение на бюджета; 7. организира осъществяването на предварителен, текущ и последващ контрол по реализирането на инвестиционната политика, включително извършването на ново строителство, реконструкция и основни ремонти на сградния фонд на съдебната власт; 8. предлага на пленума на Висшия съдебен съвет проекти за решения, свързани с придобиване на недвижими имоти и вещни права върху тях за нуждите на съдебната власт; 9. координира с други органи на изпълнителната власт осъществяването на съвместни проекти или международни програми, свързани със сградния фонд на съдебната власт; 10. предлага на пленума на Висшия съдебен съвет проекти за решения по разпределяне ползването на недвижимите имоти, предоставени на съдебната власт, организацията по управлението и стопанисването на съдебните сгради и ведомствения жилищен фонд; 11. предлага на пленума на Висшия съдебен съвет проекти за решения, свързани с организацията и ползването на ведомствения жилищен фонд. Чл. 19. Комисията по правни въпроси се състои от осем членове - четирима от прокурорската колегия и четирима от съдийската колегия. Комисията: 1. изготвя проекти на подзаконови нормативни актове в предвидените от закона случаи и вътрешноведомствени правила, които внася в пленума на Висшия съдебен съвет или в съответните колегии за приемане; 2. изготвя становища по проекти на закони и на нормативни актове на Министерския съвет и на други централни органи на изпълнителната власт, които се отнасят до съдебната система; 3. изготвя предложения за законодателни изменения, които счита за необходими, и ги подготвя за внасяне в орган със законодателна инициатива след съгласуването им с органите на съдебната власт и след решение на пленума на Висшия съдебен съвет, съдийската или прокурорската колегия; 4. организира обсъждането на проекти за изменение на нормативни актове с органите на съдебната власт, включително обобщава постъпилите становища на съдиите, прокурорите, следователите и съдебните служители и ги внася за обсъждане в пленума на Висшия съдебен съвет, съдийската или прокурорската колегия; 5. изготвя проект на доклад за дейността на Висшия съдебен съвет, както и становища по внесените от Върховния касационен съд, от Върховния административен съд и от главния прокурор доклади; 6. изготвя проект на становища по дела пред Конституционния съд, по които Висшият съдебен съвет е конституиран като заинтересована страна; 7. изготвя становища по съдебни производства със значим обществен интерес, по които Висшият съдебен съвет е конституиран като страна; 8. подготвя проекти на споразумения с други органи и организации, които подлежат на последващо утвърждаване от пленума; 9. координира работата на Висшия съдебен съвет по изпълнение на мерките по Механизма за сътрудничество и оценка; 10. изготвя проект на годишен доклад за независимостта и прозрачността на дейността на органите на съдебната власт и на дейността на Висшия съдебен съвет. Чл. 20. Комисия \"Професионална квалификация и информационни технологии\" се състои от шестима членове - трима от прокурорската колегия и трима от съдийската колегия. Комисията: 1. разработва проекти за решения на пленума, които законът изисква с оглед реализирането на електронно правосъдие, когато Висшият съдебен съвет участва по проекти с външно финансиране или финансиране от държавния бюджет, свързани с електронното правосъдие или електронни услуги в правосъдието, координира и контролира реализирането им; 2. определя задължителни квалификационни курсове в случаите на повишаване в длъжност на съдии, прокурори и следователи и назначаване на административни ръководители; 3. организира квалификацията на съдии, прокурори и следователи, както и на съдебните служители; 4. обсъжда актуални проблемни въпроси от дейността на Националния институт на правосъдието, свързани с усъвършенстване на учебния процес и прилагане на съвременните модерни технологии в обучението; 5. съдейства за координирането на научните и приложните изследвания на юридическите факултети в страната по проблемите на организацията и функционирането на съдебната власт; 6. способства за запознаване с чуждестранните научни постижения в областта на информационните технологии с оглед използването им от органите на съдебната власт; 7. подпомага Висшия съдебен съвет за изпълнението на Информационната стратегия на правораздавателните органи, включително за реализирането на информационните системи и др. и електронната връзка с органите на съдебната власт, както и неправителствените организации и други субекти на гражданското общество; 8. обменя опит в областта на информационните технологии и обучения със сродни звена към висшите съдебни съвети в други държави; 9. организира изпълнението на дейностите по глава втора, раздел І \"а\" от Закона за съдебната власт . Чл. 21. (1) За подпомагане дейността на Висшия съдебен съвет по подготовката, мониторинга и изпълнението на проекти в сектор \"Правосъдие\" към пленума на Висшия съдебен съвет се създава Съвет за координиране действията на органите на съдебната власт по участие в международни проекти и програми. (2) Постоянният състав на съвета за координиране се определя от пленума на Висшия съдебен съвет и в него се включват членове на съдийската и прокурорската колегия, както и служители на администрацията на Висшия съдебен съвет. (3) При необходимост, съобразно разглеждания въпрос, на заседанията на координационния съвет може да присъстват и представители на други органи и институции. (4) Съветът за координиране действията на органите на съдебната власт по участие в международни проекти и програми има следните функции: 1. идентифицира и извършва оценка на възможностите от външно финансиране на изпълняваните от Висшия съдебен съвет политики и програми и идентифицира подходящи програми, включително при изпълнение на мерки от Механизма за сътрудничество и оценка и Пътната карта по Актуализираната стратегия за продължаване на реформата в съдебната система, по които Висшият съдебен съвет е отговорна институция; 2. координира участието в проекти по програми, финансирани от Европейския съюз и други донори, по които Висшият съдебен съвет е бенефициент или партньор; 3. осигурява координация и взаимодействие по отношение на проектните предложения на органите на съдебната власт с оглед избягване на двойно финансиране и дублиране на дейности; 4. осигурява координация и взаимодействие с органите и структурите за управление на средствата от европейските структурни и инвестиционни фондове, както и с други органи, финансиращи съответната проектна дейност. (5) Съветът за координиране действията на органите на съдебната власт по участие в международни проекти и програми приема правила за дейността си, както и правила, свързани с организацията по изпълнение и управление на проекти. (6) При изпълнение на своите функции Съветът за координиране действията на органите на съдебната власт по участие в международни проекти и програми се подпомага от служители в администрацията на Висшия съдебен съвет, определени със заповед на главния секретар. Чл. 22. (1) Пленумът на Висшия съдебен съвет може да създава и временни комисии за изпълнение на конкретни задачи във връзка с неговите правомощия или други помощни органи, които да подпомагат определени негови дейности. В тези случаи могат да бъдат привличани външни специалисти. (2) Временните комисии и другите структури по ал. 1 преустановяват съществуването си с изтичането на срока, за който са създадени, или с прекратяване на дейността си, както и предсрочно - с решение на пленума. Раздел II. Комисии към колегиите на Висшия съдебен съвет Чл. 23. Дейността на съдийската и на прокурорската колегия се подпомага от следните постоянни комисии: 1. Комисия по атестирането и конкурсите; 2. Комисия по професионална етика; 3. комисия \"Дисциплинарна дейност и взаимодействие с Инспектората към Висшия съдебен съвет\"; 4. комисия \"Съдебна карта, натовареност и съдебна статистика\"; 5. комисия \"Съдебна администрация\". Чл. 24. (1) Колегиите на Висшия съдебен съвет могат да създават и други постоянни или временни комисии за подпомагане на дейността си. (2) Правомощията на комисиите, броят на членовете на постоянните комисии, както и правилата за дейността им се определят от съответната колегия на Висшия съдебен съвет и се публикуват на интернет страницата на Висшия съдебен съвет. Раздел III. Заседания на пленума и на колегиите на Висшия съдебен съвет Чл. 25. (1) Пленумът и колегиите на Висшия съдебен съвет приемат своите актове на заседания. (2) (Изм. - ДВ, бр. 70 от 2022 г.) Заседанията са публични и се излъчват пряко в интернет освен в случаите, когато се обсъждат предложения за налагане на дисциплинарно наказание, документи, съдържащи информация, която е защитена съгласно съответните изисквания за защита на личните данни или класифицирана по Закона за защита на класифицираната информация . (3) Закрито заседание на пленума на Висшия съдебен съвет и колегиите за обсъждане на материали, съдържащи класифицирана информация, се провежда по предложение на председателстващия заседанието. Той съобщава грифа за сигурност, с който документът е маркиран по Закона за защита на класифицираната информация , определя лицата, които имат право да присъстват при обсъждане на материала, и разпорежда да бъде преустановено прякото излъчване в пресцентъра на Висшия съдебен съвет и излъчването по интернет. Заседанието продължава като закрито, без това да се обсъжда или гласува. (4) Обсъжданията и протоколът от закритото заседание по ал. 3 са класифицирана информация и обвързват със съответните задължения всички членове на Висшия съдебен съвет и други лица, които имат достъп до тях. (5) Решенията, приети на закрито заседание, се обявяват публично. (6) По решение на пленума или на колегиите заседанията могат да се провеждат и в друго населено място, извън седалището на Висшия съдебен съвет в София или в друга сграда - при предварително съгласуване. Чл. 26. (1) Заседанията на пленума се свикват от председателстващия, а когато той отсъства - от представляващия Висшия съдебен съвет. (2) Заседанията на пленума могат да се свикват и по искане на всяка от колегиите на Висшия съдебен съвет. (3) Министърът на правосъдието председателства заседанията на пленума. При негово отсъствие пленумът се председателства от представляващия Висшия съдебен съвет, председателя на Върховния касационен съд, председателя на Върховния административен съд или от главния прокурор. (4) При отсъствие на министъра на правосъдието на заседанието на пленума може да присъства определен от него заместник-министър. (5) Заседанията на пленума се провеждат по предварително обявен дневен ред. (6) Проектът на дневен ред се изготвя от главния секретар въз основа на постъпилите предложения от: 1. колегиите на Висшия съдебен съвет; 2. постоянни и временни комисии към пленума; 3. членове на Висшия съдебен съвет; 4. министъра на правосъдието съобразно правомощията му. (7) Главният секретар внася за разглеждане въпроси, които са от неговата компетентност. (8) Материалите за разглеждане от пленума се предоставят на главния секретар не по-късно от 4 работни дни преди заседанието. По редовни точки допълнителни материали могат да се внасят само след решение на пленума. (9) В случаите, когато не е спазен срокът по ал. 8, те се включват в дневния ред за следващото заседание. (10) В срока по ал. 8 проектът на дневен ред се предоставя на министъра на правосъдието за съгласуване. (11) Допълнения в предварително обявения дневен ред могат да се правят в деня на заседанието по решение на пленума. (12) Членовете на пленума и главният инспектор се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. (13) Материалите, в които се съдържа класифицирана информация, се обособяват в отделна част на дневния ред и се предоставят само на членовете на Висшия съдебен съвет при спазване изискванията на Закона за защита на класифицираната информация и на актовете по прилагането му. (14) Координацията на подготовката на заседанията се осъществява от главния секретар. Чл. 27. Заседание на пленума и колегиите се провежда, ако присъстват повече от половината от членовете им. Чл. 28. (1) (Изм. - ДВ, бр. 107 от 2024 г.) На заседанията на пленума и колегиите присъстват министърът на правосъдието и главният инспектор, без право да участват в гласуването, както и главният секретар или определен от него служител от администрацията, служител от отдел \"Връзки с обществеността\", оператор на компютризираната система за отразяване на вота на членовете на Висшия съдебен съвет и стенограф, а в случаите по чл. 32, ал. 3 от Закона за съдебната власт - и определен от министъра на правосъдието заместник-министър. (2) При разглеждането на отделна точка от дневния ред могат да присъстват и други заинтересовани лица, поканени по съответния ред. (3) По искане на член на Висшия съдебен съвет пленумът или съответната колегия може да разреши присъствие на отделни служители от администрацията на Висшия съдебен съвет при разглеждане на определена точка от дневния ред. (4) При обсъждането на въпроси от дневния ред в материалите, по които се съдържа класифицирана информация, присъстват само лица, които имат достъп до класифицирана информация от съответното ниво. Чл. 29. (1) (Предишен текст на чл. 29, изм. и доп. - ДВ, бр. 107 от 2024 г.) Решенията на пленума по чл. 30, ал. 2, т. 2 и 6 от Закона за съдебната власт по отношение на изборен член на Висшия съдебен съвет, председателя на Върховния административен съд и председателя на Върховния касационен съд се приемат с мнозинство не по-малко от седемнадесет гласа. (2) (Нова - ДВ, бр. 107 от 2024 г.) Решенията на пленума на Висшия съдебен съвет по чл. 30, ал. 2, т. 6 от Закона за съдебната власт по отношение на главния прокурор се приемат с мнозинство не по-малко от тринадесет гласа. (3) (Нова - ДВ, бр. 107 от 2024 г.) Останалите решения се приемат от пленума с мнозинство повече от половината от присъстващите членове. Чл. 30. (1) Гласуването в пленума и колегиите винаги е явно и лично. Не се допуска гласуване \"въздържал се\". (2) Явното гласуване се извършва чрез компютризирана система за гласуване. (3) Когато не е възможно да се гласува чрез компютризираната система за гласуване, гласуването се извършва с вдигане на ръка. (4) Гласуването чрез компютризираната система за гласуване става чрез персоналните компютри на членовете на Висшия съдебен съвет. (5) Разпечатката от компютризираната система за гласуване става неразделна част от протоколите на пленума по чл. 36 и се публикува на интернет страницата на Висшия съдебен съвет. (6) Отчитането на гласуването става автоматично. Резултатите от гласуването се отразяват на персоналните компютри на членовете на Висшия съдебен съвет и на контролно табло, поставено в залата, осигуряваща обществен достъп до заседанията на Висшия съдебен съвет. (7) Гласуването с вдигане на ръка се извършва след покана от председателстващия заседанието последователно със \"за\" и \"против\". Преброяването на гласовете и отчитането им се извършват под контрола на председателстващия заседанието и се отразяват поименно в протокола. (8) Пленумът и колегиите могат да вземат решение по определени въпроси от дневния ред да се проведе общо гласуване. (9) От обявяване на гласуването до завършването му не се допускат изказвания. (10) Предложенията за прегласуване поради грешка се предлагат и приемат преди обявяване на резултата от гласуването. Чл. 31. (1) Член на Висшия съдебен съвет няма право да участва в гласуването на решение, което се отнася лично до него или до негов съпруг или роднина по права линия, по съребрена линия до четвърта степен и по сватовство до трета степен или ако са налице други обстоятелства, които пораждат съмнение в неговата безпристрастност. (2) В случаите по чл. 35, ал. 1 от Закона за съдебната власт член на Висшия съдебен съвет се отстранява сам, като обявява обстоятелствата, които са наложили отстраняването. Чл. 32. (1) Съдийската колегия се председателства от председателя на Върховния касационен съд, а при негово отсъствие - от председателя на Върховния административен съд или от най-старшия присъстващ член. (2) Прокурорската колегия се председателства от главния прокурор, а при негово отсъствие - от най-старшия присъстващ член. Чл. 33. (1) Заседанията на колегиите се свикват от председателстващия. (2) Заседанията на колегиите могат да се свикват и по искане на трима членове на съответната колегия. (3) Членовете на колегиите, главният инспектор и министърът на правосъдието се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. Чл. 34. (1) (Доп. - ДВ, бр. 107 от 2024 г.) Решенията на съдийската колегия по чл. 30, ал. 5, т. 1 - 4 от Закона за съдебната власт се приемат с мнозинство не по-малко от осем гласа, а останалите решения - с мнозинство повече от половината от присъстващите членове. Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. (2) (Доп. - ДВ, бр. 107 от 2024 г.) Решенията на прокурорската колегия по чл. 30, ал. 5, т. 1 - 4, 21 и 22 от Закона за съдебната власт се приемат с мнозинство не по-малко от шест гласа, а останалите решения - с мнозинство повече от половината от присъстващите членове, с изключение на решението по чл. 30, ал. 5, т. 17 от Закона за съдебната власт . Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. Чл. 35. Председателстващият съдийската или прокурорската колегия упълномощава процесуални представители след решение на съответната колегия. Раздел IV. Оформяне актовете на пленума и на колегиите на Висшия съдебен съвет Чл. 36. (1) (Изм. - ДВ, бр. 70 от 2022 г.) При провеждане на заседанията на пленума и на колегиите на Висшия съдебен съвет се използва аудиозаписваща техника и се изготвят пълен стенографски протокол и кратък протокол за приетите решения, които се публикуват на страницата на Висшия съдебен съвет при спазване на Закона за защита на класифицираната информация и съответните изисквания за защита на личните данни. (2) Пълният стенографски протокол се изготвя в срок до седем работни дни след приключване на заседанието. Протоколът се подписва от председателстващия заседанието на пленума, съответно на колегиите. (3) След приключване на заседанието в срок най-късно до края на следващия работен ден се изготвя кратък протокол за приетите решения, в който се отразяват всички приети решения. Краткият протокол за приетите решения се съгласува с главния секретар след подпис от стенографите. (4) В срок от 3 работни дни след подписването и публикуването на краткия протокол за приетите решения се изготвят извлечения от тях, които се съобщават на заинтересованите органи и лица. (5) Протоколите от заседанията могат да бъдат поправяни по решение на пленума или на колегиите при допусната очевидна фактическа грешка. Технически грешки в кратките протоколи за приетите решения се поправят с разпореждане на главния секретар въз основа на предложение на вносителя, което е неразделна част от протокола. (6) Звуковите файлове от заседанията на пленума и на колегиите се съхраняват в срок от 1 месец от приключване на заседанието. (7) Стенограмите и звуковите файлове се ползват само в сградата на Висшия съдебен съвет. (8) Извлечения от пълния стенографски протокол и от краткия протокол за приетите решения се предоставят по искане на трети заинтересовани лица след разрешение на главния секретар. Чл. 37. (1) Актовете на пленума и на колегиите се подписват от председателстващия и се подпечатват с официалния печат на Висшия съдебен съвет, като актовете по чл. 34, т. 3 от Закона за нормативните актове , вътрешните правила, методики и указания, свързани с дейността на Висшия съдебен съвет - от представляващия. (2) Пленумът и колегиите на Висшия съдебен съвет използват еднакъв печат съгласно чл. 3 от правилника. Чл. 38. След влизане в сила на решението за назначаване, повишаване, понижаване и преместване на съдия, прокурор и следовател Висшият съдебен съвет уведомява лицето, което в едномесечен срок встъпва в длъжност. Раздел V. Организация на работата с предложенията и сигналите Чл. 39. (1) Предложенията и сигналите, подадени до Висшия съдебен съвет или колегиите, се разглеждат по реда на глава осма \"Предложения и сигнали\" от Административнопроцесуалния кодекс . (2) Администрирането и организацията на работа с предложения и сигнали, които постъпват във Висшия съдебен съвет, се уреждат с вътрешни правила, приети от пленума и/или колегиите, които се публикуват на сайта на Висшия съдебен съвет. Чл. 40. (1) Писмени или устни предложения и сигнали, подадени лично или чрез упълномощен представител по телефон, телеграф, телекс, факс или по електронна поща, се регистрират, като се отразяват подателят, датата на постъпване и въпросът, изложен в предложението или в сигнала, както и служителите, на които е възложена подготовката на решението по тях. (2) Не се разглеждат анонимни предложения или сигнали. Раздел VI. Права и задължения на членовете на Висшия съдебен съвет Чл. 41. (1) Членовете на Висшия съдебен съвет с изключение на тези, които упражняват научна и преподавателска дейност, преустановяват изпълнението на заеманата до избора им длъжност за времето на мандата им във Висшия съдебен съвет. (2) Времето, през което членовете на Висшия съдебен съвет изпълняват своите функции, се зачита за стаж по чл. 164, ал. 1 - 7 от Закона за съдебната власт . (3) Членовете на Висшия съдебен съвет се командироват по реда на чл. 8, ал. 4 от Наредбата за командировките в страната . (4) Членовете на Висшия съдебен съвет ползват материалната база на органите на съдебната власт. Чл. 42. Изборен член на Висшия съдебен съвет спазва критериите за несъвместимост, установени в чл. 18 от Закона за съдебната власт . Чл. 43. (1) Член на Висшия съдебен съвет е длъжен да участва в състава на най-малко 3 (три) комисии и съвети, подпомагащи дейността на пленума и колегиите. (2) Член на Висшия съдебен съвет е длъжен да присъства на заседанията на Висшия съдебен съвет и на комисиите, в които е избран. (3) Член на Висшия съдебен съвет може да участва в заседанията на постоянна комисия на пленума, на която не е член, без право да гласува. (4) Пленумът и колегиите могат периодично да преразглеждат състава на комисиите и съветите, подпомагащи дейността им, и да вземат решения за извършване на промени при необходимост при спазване на правилото по ал. 1. Чл. 44. Членовете на Висшия съдебен съвет получават, от момента на встъпването им в длъжност, по право достъп до всички нива на класифицирана информация за срока на заемане на длъжността им при спазване на принципа \"необходимост да се знае\" и при взето решение на съответната колегия или на пленума на Висшия съдебен съвет, когато колегията или пленумът заседават в закрито заседание. Глава четвърта. БЮДЖЕТ НА СЪДЕБНАТА ВЛАСТ Чл. 45. Бюджетът на съдебната власт е самостоятелен и е част от държавния бюджет. Чл. 46. Висшият съдебен съвет е първостепенен разпоредител по бюджета на съдебната власт. Чл. 47. Пленумът на Висшия съдебен съвет организира и ръководи съставянето и изпълнението на бюджета на съдебната власт. Чл. 48. Разпоредителите с бюджет от по-ниска степен по бюджета на съдебната власт се определят от пленума на Висшия съдебен съвет. Чл. 49. (Доп. - ДВ, бр. 107 от 2024 г.) Проектите на бюджет и бюджетните прогнози за бюджета на съдебната власт се разработват по органи на съдебната власт и се класифицират по области на политики/функционални области и бюджетни програми. Чл. 50. Пленумът на Висшия съдебен съвет внася в Министерския съвет бюджетните прогнози и проектите на бюджети на съдебната власт в определените с бюджетната процедура срокове. Чл. 51. При приемането на държавния бюджет Народното събрание изслушва доклад на пленума на Висшия съдебен съвет, представен от негов представител. Чл. 52. По бюджета на съдебната власт се предвиждат резерви на непредвидени и/или неотложни разходи. Размерът на резервите се определя със закона за държавния бюджет за съответната година и се разходва по решение на пленума на Висшия съдебен съвет. Чл. 53. Пленумът на Висшия съдебен съвет извършва промени по бюджета на съдебната власт, включително по бюджетите на второстепенните разпоредители с бюджет. Чл. 54. (Зал. - ДВ, бр. 107 от 2024 г.) (1) (Нова - ДВ, бр. 107 от 2024 г.) Пленумът на Висшия съдебен съвет съставя годишен отчет за касовото изпълнение на бюджета на съдебната власт по пълна бюджетна класификация, който задължително се включва в обобщения отчет за изпълнението на държавния бюджет като негова съставна част. (2) (Нова - ДВ, бр. 107 от 2024 г.) Пленумът на Висшия съдебен съвет съставя тримесечна информация за разходите по бюджетни програми, както и отчет за изпълнението на програмния бюджет към полугодието и за годината. Отчетите за изпълнението на програмния бюджет към полугодието и за годината се представят в Министерството на финансите, в Народното събрание и в Сметната палата. Чл. 55. С решение на пленума на Висшия съдебен съвет се определят членове на комисия \"Бюджет и финанси\" за разпоредители с бюджета на съдебната власт с право на първи подпис и служители от администрацията на Висшия съдебен съвет с право на втори подпис. Глава пета. ВЪТРЕШЕН ОДИТ Раздел I. Общи положения Чл. 56. (1) Към пленума на Висшия съдебен съвет е създадена дирекция \"Вътрешен одит\", която подпомага съдебната власт за постигане на целите и, като идентифицира и оценява рисковете и оценява адекватността и ефективността на системите за финансово управление и контрол (вътрешния контрол). (2) Дирекция \"Вътрешен одит\" е на пряко подчинение на пленума на Висшия съдебен съвет и осъществява дейността по вътрешен одит в съответствие със Закона за вътрешния одит в публичния сектор . (3) Дирекцията осъществява вътрешния одит на всички структури, програми, дейности и процеси във Висшия съдебен съвет, Инспектората към Висшия съдебен съвет, органите на съдебна власт и Националния институт по правосъдие - разпоредители с бюджетни кредити от по-ниска степен, в съответствие с чл. 13 от Закона за вътрешния одит в публичния сектор . (4) Вътрешният одит се осъществява чрез изпълнение на конкретни одитни ангажименти за даване на увереност или консултиране. (5) Директорът на дирекцията за вътрешен одит докладва за резултатите от извършените одитни ангажименти и за цялостната дейност на дирекцията на Висшия съдебен съвет чрез съответната компетентна комисия в зависимост от съдържанието на резултатите. Раздел II. Състав, функции и организация на работата на дирекция \"Вътрешен одит\" във Висшия съдебен съвет Чл. 57. Дейността на дирекцията се осъществява от ръководител на вътрешния одит - директор, и вътрешни одитори - държавен, главен, старши и младши. Чл. 58. При осъществяване на дейността по вътрешен одит ръководителят на вътрешния одит и вътрешните одитори: 1. планират, извършват и докладват дейността по вътрешен одит в съответствие с изискванията на Закона за вътрешния одит в публичния сектор , стандартите за вътрешен одит в публичния сектор, Етичния кодекс на вътрешните одитори, статута на дирекция \"Вътрешен одит\" и процедури и специфична методология за осъществяване на дейността на дирекция \"Вътрешен одит\" съгласно чл. 27, ал. 1, т. 6 от Закона за вътрешния одит в публичния сектор ; 2. изготвят на базата на оценка на риска тригодишен стратегически план и годишен план за дейността си, които се утвърждават от пленума на Висшия съдебен съвет; 3. изготвят одитен план за всеки одитен ангажимент, който съдържа обхват, цели, времетраене и разпределение на ресурсите за изпълнение на ангажимента, одитния подход и техники, вида и обема на проверките; 4. предоставят на Висшия съдебен съвет и административните ръководители на органите на съдебната власт независима и обективна оценка за състоянието на процес, система или друг обект на одита; 5. проверяват и оценяват съответствието на дейността със законите, подзаконовите нормативни актове, вътрешните актове и договорите; надеждността и всеобхватността на финансовата и оперативната информация; създадената организация по опазване на активите и информацията, ефективността, ефикасността и икономичността на дейностите; изпълнението на задачите, договорите, поетите ангажименти и постигането на целите; 6. консултират Висшия съдебен съвет и административните ръководители на органите на съдебната власт по тяхно искане, като дават съвети, мнение, обучение и други с цел да се подобрят процесите на управление на риска и контрола, без да поемат управленска отговорност за това; 7. ръководителят на одитния екип и вътрешните одитори обсъждат с административните ръководители на органите на съдебната власт, чиято дейност е одитирана, резултатите от всеки извършен одитен ангажимент и изготвят одитен доклад; 8. ръководителят на вътрешния одит и вътрешните одитори дават препоръки в одитните доклади за подобряване на дейността на одитираните обекти, адекватността и ефективността на системите за финансово управление и контрол и извършват проверки за проследяване изпълнението на препоръките; 9. изготвят и предоставят на пленума на Висшия съдебен съвет годишен доклад за дейността по вътрешен одит в съответствие с чл. 40, ал. 6 от Закона за вътрешния одит в публичния сектор , който се включва в доклада по чл. 20, ал. 3 от Закона за финансовото управление и контрол в публичния сектор ; 10. повишават професионалната си квалификация и осъществяват контакти с другите звена за вътрешен одит от организациите от публичния сектор с цел обмяна на добри практики. Раздел III. Статут на вътрешните одитори Чл. 59. (1) Ръководителят на вътрешния одит и вътрешните одитори са съдебни служители и се назначават и освобождават от длъжност от пленума на Висшия съдебен съвет. Те трябва да отговарят на изискванията на Закона за вътрешния одит в публичния сектор . (2) При осъществяване на дейността по вътрешен одит в системата на съдебната власт ръководителят на вътрешния одит и вътрешните одитори имат правата и спазват задълженията, предвидени в глава трета, раздел II от Закона за вътрешния одит в публичния сектор . (3) Ръководителят на вътрешния одит осъществява административното ръководство на вътрешните одитори за изпълнение на одитните ангажименти и цялостната дейност на дирекцията. Чл. 60. Назначаването, атестирането и повишаването в ранг на ръководителя на вътрешния одит и вътрешните одитори се извършват съгласно утвърдените от пленума на Висшия съдебен съвет вътрешни правила за провеждане на конкурси за назначаване, атестиране и повишаване в ранг на вътрешните одитори в дирекция \"Вътрешен одит\" във Висшия съдебен съвет. Чл. 61. Командироването на ръководителя на вътрешния одит и вътрешните одитори и ползването от тях на платен или неплатен отпуск се разрешава от представляващия Висшия съдебен съвет. Чл. 62. (1) Ръководителят на вътрешния одит и вътрешните одитори осъществяват своята дейност и в съответствие със Закона за съдебната власт , Кодекса на труда и нормативните актове, свързани с тях. Те са длъжни да изпълняват служебните си задължения и индивидуални отговорности безпристрастно, точно и компетентно съобразно длъжностната им характеристика. (2) При служебна необходимост вътрешните одитори са длъжни да изпълняват служебните си задължения извън работно време. Глава шеста. АДМИНИСТРАЦИЯ НА ВИСШИЯ СЪДЕБЕН СЪВЕТ Раздел I. Общи положения Чл. 63. (1) Администрацията на Висшия съдебен съвет подпомага дейността на пленума и на колегиите на Висшия съдебен съвет и е структурирана в дирекции и други самостоятелни административни звена. (2) Дирекциите осъществяват функциите си чрез отдели, сектори и звена към тях. (3) Структурата на дирекциите и длъжностните разписания на администрацията се определят със заповед на главния секретар. (4) (Доп. - ДВ, бр. 107 от 2024 г.) Броят на служителите и структурата на администрацията на Висшия съдебен съвет се определят от пленума на Висшия съдебен съвет по предложение на членовете на Висшия съдебен съвет и/или на главния секретар. Раздел II. Главен секретар Чл. 64. (1) За главен секретар на Висшия съдебен съвет може да се назначи лице, което отговаря на изискването по чл. 164, ал. 2 от Закона за съдебната власт . (2) Главният секретар се назначава с решение на пленума на Висшия съдебен съвет след провеждане на конкурс съгласно Правилата за провеждане на конкурс за назначаване на главен секретар на Висшия съдебен съвет. (3) Главният секретар осъществява административното ръководство на администрацията за подготовка на заседанията на пленума на Висшия съдебен съвет и колегиите и изпълнение на техните актове, като: 1. организира подготовката на заседанията на пленума на Висшия съдебен съвет и колегиите; 2. предлага на председателстващия проекта на дневен ред за заседанията на пленума на Висшия съдебен съвет и колегиите след подаване на материали от съответните комисии, членове на Висшия съдебен съвет, работни групи; 3. осъществява непосредствен контрол върху дейността на звено \"Стенографи\" по изготвянето на пълния и краткия стенографски протокол от заседанията на пленума и колегиите; 4. организира изпълнението на решенията на пленума и колегиите; 5. участва в заседанията на пленума на Висшия съдебен съвет и на колегиите, като може да представя становища по въпроси от дневния ред от неговата компетентност; 6. може да участва в заседанията на постоянните комисии при Висшия съдебен съвет без право да гласува; 7. организира поддържането на интернет страницата на Висшия съдебен съвет. (4) Главният секретар като работодател на служителите от администрацията ръководи, координира и контролира функционирането на администрацията на Висшия съдебен съвет, при което: 1. назначава, освобождава и командирова в страната и в чужбина служителите в администрацията на Висшия съдебен съвет; 2. организира и провежда конкурсите, атестирането и повишаването в ранг на съдебните служители от администрацията на Висшия съдебен съвет съгласно вътрешни правила, утвърдени от него; 3. утвърждава със заповед щатното разписание на администрацията на Висшия съдебен съвет; 4. утвърждава вътрешни правила за дейностите, осъществявани от администрацията; 5. контролира разходите на администрацията на Висшия съдебен съвет; 6. контролира и отговаря за работата с документите, за тяхното съхраняване и архивиране и за опазването на служебната информация; 7. определя реда за документооборота, деловодната и архивната дейност в администрацията; 8. поощрява служители от администрацията на Висшия съдебен съвет с отличие или награда за проявени висок професионализъм, образцово изпълнение на служебните задължения и високи нравствени качества; 9. реализира дисциплинарната отговорност на служителите за извършени от тях дисциплинарни нарушения; 10. организира обучението на съдебните служители и повишаването на тяхната квалификация; 11. отговаря за създаването на условия за нормална и ефективна работа на членовете на Висшия съдебен съвет и на администрацията; 12. разпределя съобразно функционалната компетентност на административните звена задачите за изпълнение; 13. осъществява непосредствен контрол върху дейността на звено \"Финансови контрольори\". (5) Конкретните задачи за администрацията, формулирани от пленума, колегиите, комисиите и отделни членове на Висшия съдебен съвет, се възлагат на администрацията чрез главния секретар в обем и срокове, съгласувани с него. (6) Главният секретар осъществява методическо ръководство и контрол по отношение на съдебните администратори. (7) При осъществяването на своите функции главният секретар може да: 1. изисква от органите на съдебната власт, от централните и териториалните органи на изпълнителната власт, органите на местното самоуправление, както и от други органи и организации, информация и материали, необходими за осъществяване правомощията на Висшия съдебен съвет; 2. участва в срещи и комисии с представители на други органи или организации по тяхна покана или по възлагане от Висшия съдебен съвет; 3. осъществява контакти с представители на органите на съдебната власт, законодателната власт, централните и териториалните органи на изпълнителната власт и органите на местното самоуправление, на международни органи и организации, както и с граждани. (8) С решение на пленума на Висшия съдебен съвет на главния секретар могат да бъдат възложени за изпълнение и други функции. (9) Главният секретар в изпълнение на правомощията си издава правила, разпореждания и заповеди, които са задължителни за съдебните служители от администрацията на Висшия съдебен съвет. (10) Главният секретар при отсъствие може да делегира свои правомощия на съдебен служител от администрацията и да определя неговите функции със заповед. Раздел III. Функции и организация на работата на администрацията на Висшия съдебен съвет Чл. 65. (1) Администрацията на Висшия съдебен съвет включва: 1. дирекция \"Бюджет и финанси\"; 2. дирекция \"Управление на собствеността на съдебната власт\"; 3. дирекция \"Правна\"; 4. (изм. - ДВ, бр. 107 от 2024 г.) дирекция \"Информационни технологии\"; 5. (изм. - ДВ, бр. 107 от 2024 г.) дирекция \"Атестиране, конкурси и кадрова дейност на съдии\"; 6. (изм. - ДВ, бр. 107 от 2024 г.) дирекция \"Атестиране, конкурси и кадрова дейност  на прокурори и следователи\"; 7. (доп. - ДВ, бр. 107 от 2024 г.) дирекция \"Международна дейност, връзки с обществеността и протокол\"; 8. дирекция \"Човешки ресурси, административно и техническо обслужване и класифицирана информация\"; 9. (нова - ДВ, бр. 107 от 2024 г.) дирекция \"Дисциплинарна дейност\"; 10. (нова - ДВ, бр. 107 от 2024 г.) дирекция \"Съдебна карта, натовареност и съдебна статистика\". (2) (Изм. - ДВ, бр. 107 от 2024 г.) Като самостоятелни звена в администрацията на Висшия съдебен съвет се структурират звено \"Финансови контрольори\" и звено \"Стенографи\". Чл. 66. (1) Дирекциите се ръководят от директор, който организира, координира и контролира изпълнението на възложените им функции и своевременно докладва за осъществяването им. (2) Директорът на дирекция разпределя и възлага задачите по отдели, сектори и звена по естество и специфика, като предлага на главния секретар мерки за подобряване организацията на работа в дирекцията. Чл. 67. (1) Отделите се ръководят от началник на отдел, който организира, координира и контролира изпълнението на работата на съдебните служители в съответния отдел и своевременното изпълнение на възложените им задачи. (2) Началникът на отдел разпределя и възлага задачите в ресорните сектори и звена по естество и специфика, като предлага на главния секретар и на директора на дирекция мерки за подобряване организацията на работа в отдела. Чл. 68. (Изм. и доп. - ДВ, бр. 107 от 2024 г.) Самостоятелните звена са на пряко подчинение на главния секретар. Чл. 69. Дирекция \"Бюджет и финанси\" осъществява функции по изготвяне на проекта на бюджета на съдебната власт и организира изпълнението на бюджета, като: 1. във връзка с бюджетното финансиране: а) (доп. - ДВ, бр. 107 от 2024 г.) изготвя бюджетите на второстепенните разпоредители в рамките на утвърдения от Народното събрание бюджет на съдебната власт по елементи на Единната бюджетна класификация и по функционални области, както и в програмен формат и ги предлага за утвърждаване от Висшия съдебен съвет; б) организира текущото финансиране на второстепенните разпоредители по бюджета на съдебната власт съгласно утвърдените бюджети чрез системата за електронни разплащания \"СЕБРА\", като: ежедневно обработва инициираните платежни нареждания; контролира извършването на разходите на органите на съдебната власт в рамките на утвърдените им бюджети; поддържа ежедневен регистър за усвоените чрез СЕБРА средства по параграфи на Единната бюджетна класификация; в) (нова - ДВ, бр. 107 от 2024 г.) извършва разпределение по органи на съдебната власт в СЕБРА на сторнирани обороти и изготвя искания до Министерството на финансите за възстановяване на лимит; г) (предишна б. \"в\" - ДВ, бр. 107 от 2024 г.) ежедневно публикува на интернет страницата на Висшия съдебен съвет информация за извършените плащания в СЕБРА общо за системата на съдебната власт, по второстепенни системи с бюджет и по код за вид плащане за всеки работен ден; д) (предишна б. \"г\" - ДВ, бр. 107 от 2024 г.) поддържа и актуализира регистър на бюджетните организации в съдебната система чрез създадената за целта в СЕБРА функционалност; е) (предишна б. \"д\" - ДВ, бр. 107 от 2024 г.) подготвя предложения за извършване на корекции по бюджетите на второстепенните разпоредители по искания от органите на съдебната власт или служебни след експертен анализ; ж) (предишна б. \"е\" - ДВ, бр. 107 от 2024 г.) извършва корекции по бюджетите на второстепенните разпоредители след утвърждаването им от Висшия съдебен съвет и своевременно изпраща актуализираните бюджети на органите на съдебната власт; з) (предишна б. \"ж\" - ДВ, бр. 107 от 2024 г.) изготвя месечното разпределение на бюджета на съдебната власт и извършва актуализацията му съгласно утвърдените от Висшия съдебен съвет корекции; и) (предишна б. \"з\" - ДВ, бр. 107 от 2024 г.) ежемесечно изпраща заявки за субсидия и лимит за разходи на съдебната власт за утвърждаване от Министерството на финансите съгласно закона за държавния бюджет на Република България; й) (предишна б. \"и\" - ДВ, бр. 107 от 2024 г.) поддържа регистър за ежемесечно контролиране на изпълнението на бюджета на органите на съдебната власт по основни параграфи и подпараграфи на Единната бюджетна класификация; к) (предишна б. \"й\" - ДВ, бр. 107 от 2024 г.) поддържа регистър за разпределението на допълнително отпуснатите средства по бюджетите на органите на съдебната власт по източници; л) (предишна б. \"к\" - ДВ, бр. 107 от 2024 г.) анализира извършените разходи по критерии, зададени от ръководството на Висшия съдебен съвет; м) (предишна б. \"л\" - ДВ, бр. 107 от 2024 г.) събира и обобщава информация относно състоянието на системите за финансово управление и контрол в органите на съдебната власт; н) (предишна б. \"м\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с дължими обезщетения на магистрати и съдебни служители; о) (предишна б. \"н\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с изплащане на дължими обезщетения по Закона за отговорността на държавата и общините за вреди ; п) (нова - ДВ, бр. 107 от 2024 г.) изготвя писма-уведомления за упълномощаване на административни ръководители да се разпореждат със сметка наличности, транзитна сметка. 2. във връзка с финансовите разчети и анализи: а) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на съдебната власт, включително и по органи на съдебната власт и с разходите по функционални области, както и в програмен формат; б) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на Висшия съдебен съвет, както и в програмен формат; в) (изм. - ДВ, бр. 107 от 2024 г.) съставя проект на бюджет на съдебната власт за съответната календарна година, включително и по органи на съдебната власт и с разходи по функционални области, както и в програмен формат; г) (изм. - ДВ, бр. 107 от 2024 г.) съставя проект на бюджет на Висшия съдебен съвет за съответната календарна година, както и в програмен формат; д) обосновава и методически защитава проекта на бюджет на съдебната власт; е) дава методически указания по изготвянето на бюджета на съдебната власт; изготвя анализи и доклади по становищата на компетентните държавни органи, свързани с бюджета на съдебната власт; ж) разпределя утвърдения от Народното събрание бюджет на съдебната власт за съответната календарна година по органи на съдебната власт (в т.ч. обобщени бюджети на съдилищата) по елементи на Единната бюджетна класификация; з) изготвя ежемесечна информация за изпълнението на бюджета на съдебната власт за предходни периоди и информира Висшия съдебен съвет; и) изготвя ежемесечна информация за очакваното изпълнение по бюджета на съдебната власт към края на съответната година и я представя в Министерството на финансите; й) създава и поддържа информация, свързана с бюджета на съдебната власт и неговото изпълнение; к) поддържа информация за разпределение на допълнителните средства по бюджета на съдебната власт; л) актуализира бюджета на съдебната власт; м) изготвя необходимата документация за Министерството на финансите при необходимост от утвърждаване на допълнителни средства по бюджета на съдебната власт чрез постановление на Министерския съвет, решение на Министерския съвет или корекции между отделни първостепенни разпоредители, както и последващите документи; н) изготвя финансови обосновки към проектите на нормативни актове във връзка с чл. 28 от Закона за нормативните актове и чл. 12, ал. 2, т. 3 от Вътрешните правила за изработване на нормативни актове във Висшия съдебен съвет и оценка на въздействието им ; о) извършва периодично актуализация на приходите и разходите, както и на субсидията по бюджета на съдебната власт, и информира Министерството на финансите; п) ежемесечно консолидира и анализира данни за средствата за работна заплата на органите на съдебната власт; 3. във връзка със счетоводството и методологията: а) (изм. и доп. - ДВ, бр. 107 от 2024 г.) разпределя по параграфите на Единната бюджетна класификация одобрения бюджет на Висшия съдебен съвет и неговата администрация и с разходи по функционални области, както и в програмен формат за съответната година; б) (изм. и доп. - ДВ, бр. 107 от 2024 г.) отчита касовото изпълнение на бюджета на Висшия съдебен съвет и неговата администрация; в) анализира и контролира разходите за издръжка на Висшия съдебен съвет и неговата администрация и при необходимост предлага корекция по отделните параграфи; г) осъществява финансово-счетоводното обслужване на Висшия съдебен съвет и неговата администрация съобразно Закона за счетоводството и други нормативни актове; д) организира инвентаризация на активите, пасивите, вземанията и задълженията на Висшия съдебен съвет и на неговата администрация; е) (доп. - ДВ, бр. 107 от 2024 г.) изготвя месечни, тримесечни и годишни отчети за касово изпълнение на бюджета, сметките за средствата от ЕС и сметките за чужди средства на Висшия съдебен съвет и на неговата администрация по параграфите на Единната бюджетна класификация и с разходи по функционални области, както и в програмен формат; ж) (доп. - ДВ, бр. 107 от 2024 г.) изготвя тримесечните и годишните оборотни ведомости на Висшия съдебен съвет и на неговата администрация, както и друга отчетна информация по указания на Министерството на финансите; з) осигурява съхраняването на счетоводните документи на администрацията на Висшия съдебен съвет; и) организира единна счетоводна отчетност в системата на Висшия съдебен съвет, изготвя единен индивидуален сметкоплан на ползваните счетоводни сметки и подсметки; й) изготвя обяснителна записка към тримесечните отчети и годишния финансов отчет, с която се оповестява прилаганата счетоводна политика в органите на съдебната власт; к) (доп. - ДВ, бр. 107 от 2024 г.) приема и обобщава месечните, тримесечните и годишните отчети за касово изпълнение на бюджета, сметките за средствата от ЕС и сметките за чужди средства на органите на съдебната власт и ги представя на Министерството на финансите и на Сметната палата по параграфите на Единната бюджетна класификация и с разходи по функционални области, както и в програмен формат; л) (доп. - ДВ, бр. 107 от 2024 г.) приема и обобщава тримесечните и годишните оборотни ведомости на органите на съдебната власт и ги представя на Министерството на финансите и на Сметната палата, както и друга отчетна информация по указания на Министерството на финансите; м) поддържа счетоводни регистри по основните показатели на Единната бюджетна класификация; н) обработва и осчетоводява документи за приходите и разходите по Единната сметка и поддържа кореспонденция с Националната агенция за приходите; о) (изм. и доп. - ДВ, бр. 107 от 2024 г.) поддържа кореспонденция с органите на съдебната власт относно освобождаването на лимити, сторниране на обороти за плащанията, преминали през (СЕБРА) и грешно постъпили суми по сметките на Висшия съдебен съвет; п) осъществява контрол и анализ върху финансовата и нефинансовата информация, представена в периодичните отчети за касовото изпълнение на бюджета и годишните финансови отчети на второстепенните разпоредители с бюджети; р) (изм. - ДВ, бр. 107 от 2024 г.) дава методически указания по прилагането на нормативните актове, свързани с финансово-счетоводната дейност - изготвянето на отчетите за касовото изпълнение на бюджета (месечни, тримесечни и годишни), сметките за средствата от ЕС и сметките за чужди средства и оборотни ведомости, до всички второстепенни разпоредители с бюджет; с) на основата на счетоводните отчети изготвя справки, становища и предложения за подобряване на финансовата дисциплина и отчетност; т) провежда периодични семинари за обучаване на счетоводните кадри в съдебната система; у) изготвя становища на Висшия съдебен съвет във връзка с въпроси и проблеми, свързани със счетоводството и методологията на органите на съдебната власт, поставени от други ведомства, контролни и финансови институции; ф) обработва и осчетоводява документи за строителство и основен ремонт на недвижимите имоти, както и за задължения, произтичащи от собствеността на имотите - данъци, такси, наеми, застраховки, преоценки и други разходи; х) обработва и осчетоводява документи за разходи по сключени договори за наем на недвижими имоти; ц) обработва и осчетоводява документи за приходи и възстановени разходи за отдадените под наем недвижими имоти или части от недвижими имоти на съдебната власт; подава данъчна декларация по Закона за данъка върху добавената стойност; ч) поддържа финансови досиета във връзка с изпълнение на договори, сключени с изпълнители, извършващи строително-ремонтни дейности в сгради на органите на съдебната власт и финансирани от Висшия съдебен съвет, както и по договори за наем; ш) (нова - ДВ, бр. 107 от 2024 г.) подава декларации, свързани с дейността на Висшия съдебен съвет и неговата администрация, пред Националната агенция по приходите и Националния осигурителен институт, както и справки към други бюджетни организации; щ) (нова - ДВ, бр. 107 от 2024 г.) ежегодно и на тримесечие подава данни в Националния статистически институт; ъ) (нова - ДВ, бр. 107 от 2024 г.) съставя и представя годишния финансов отчет на съдебната власт за приемане от пленума на Висшия съдебен съвет. 4. (нова - ДВ, бр. 107 от 2024 г.) във връзка с методологията и подпомагането на бюджетната дейност: а) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на средносрочната бюджетна прогноза на съдебната власт; б) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на проекта на бюджет на съдебната власт за съответната година; в) обобщава информацията от органите на съдебната власт и изготвя отчет на показателите за изпълнение по бюджетните програми към отчета за изпълнението на програмния бюджет за съответния период; г) извършва периодични прегледи, анализи и доклади за системата от показатели за изпълнение по бюджетните програми и при необходимост предлага оптимизирането им съгласно приетата от пленума на Висшия съдебен съвет Методология за програмно бюджетиране в съдебната власт; д) дава методически указания по изготвянето и отчитането на програмния бюджет на съдебната власт във връзка с планирането и отчитането на показателите за изпълнение и постигнатите резултати; е) изготвя вътрешни правила за регламентиране на етапите и процесите по изготвяне и отчитане на бюджета на съдебната власт в програмен формат във връзка с чл. 7, ал. 7 от Закона за публичните финанси ; ж) изготвя справки и становища относно финансова обезпеченост по искания на комисиите към Висшия съдебен съвет; з) изготвя справки, свързани с изпълнението на бюджета за текущата година, изискани от Министерството на финансите. Чл. 70. (Изм. - ДВ, бр. 107 от 2024 г.) Дирекция \"Управление на собствеността на съдебната власт\" осъществява следните функции: 1. във връзка с инвестиционната политика, свързана с изпълнението на бюджета за капиталови разходи и текущата поддръжка на съществуващия сграден фонд, подпомага и координира цялостната дейност, като: а) проучва необходимостта от ново строителство, реконструкции и основни ремонти на сградния фонд на съдебната власт, включително като обобщава и анализира предложенията на органите на съдебната власт; б) подготвя доклади относно състоянието на имотите, подлежащи на основен ремонт, проектиране или ново строителство; в) изготвя проект на годишна инвестиционна програма на съдебната власт (по обекти и по вид на капиталовите разходи) в рамките на утвърдения бюджет на съдебната власт; г) изготвя и актуализира цялостната документация за капиталовите разходи по бюджета на съдебната власт - разчети и отчети за изразходваните средства с инвестиционно предназначение; д) изготвя предложения за финансиране на обектите за основен ремонт, строителство, придобиване на дълготрайни материални активи на второстепенните разпоредители по бюджета на съдебната власт и по външни програми; е) изготвя предложения за корекции на средствата за капиталови разходи по бюджета на второстепенните разпоредители при необходимост; ж) изготвя анализи, справки и приложения относно проектобюджети и бюджетни прогнози за ангажиментите по капиталовите разходи на съдебната власт; з) подготвя заявка за потребностите от възлагане на обществени поръчки за инженеринг, строителство, текущи ремонти и услуги и включване в обобщена заявка и график за възлагане на обществени поръчки за съответната година съгласно утвърдените правила във Висшия съдебен съвет; и) изготвя техническите задания за възлагане на проектиране и строителство на нови обекти и реконструкция на съществуващите; й) организира и участва в приемателни комисии за завършените обекти; к) осъществява текущ контрол при изпълнението на строително-монтажните работи и доставки, проверява съставените актове и строителни книжа на обектите; л) осъществява методическа помощ и подготвя правила/указания във връзка с изпълнението на Инвестиционната програма на Висшия съдебен съвет и разходването на средства от бюджета на съдебната власт за текуща поддръжка на сградния фонд; м) отговаря за съставянето на техническите паспорти на сградния фонд на съдебната власт; н) отговаря за съхраняването на проектна и техническа документация на сградния фонд на съдебната власт; о) води регистър на предложения/искания за инвестиции в текущи ремонти на сградния фонд на съдебната власт; п) анализира постъпилите искания, касаещи текущи и аварийни ремонти, и изготвя предложения за корекции на средства по § 10-00 \"Текущ разход\" по бюджета на второстепенните разпоредители, при необходимост; 2. във връзка с управлението на собствеността на съдебната власт подпомага дейностите по придобиване, управление, стопанисване, ползване, поддържане и разпореждане с имотите на съдебната власт, като: а) документира собствеността върху имотите на съдебната власт и всички настъпили промени в собствеността като вид и обем; б) води регистър, като поддържа и актуализира единна база данни за имотите на съдебната власт; поддържа и съхранява досиетата на имотите на съдебната власт; в) изготвя и представя становища за разпределение на имотите на съдебната власт; г) организира проучвания за възможности за допълване на сградния фонд за нуждите на съдебната власт, като анализира и предлага процедури по безвъзмездно предоставяне на сгради и терени, включително придобиване на имоти или вещни права; д) организира, осъществява контрол и изготвя становища за правилното, законосъобразното и ефективното ползване и стопанисване на имотите на съдебната власт; е) изготвя становища по проекти на актове на Министерския съвет, свързани с процедури по Закона за държавната собственост и правилника за прилагането му; ж) организира дейностите, свързани с процедури за отдаване под наем на недвижими имоти или части от недвижими имоти - държавна собственост, при условията и по реда на Закона за държавната собственост и правилника за прилагането му; з) предлага предприемане на разпоредителни действия с имоти - държавна собственост, предоставени за нуждите на съдебната власт; и) организира приемане на предоставени за управление имоти и предаване на имоти с отпаднала необходимост за съдебната власт; й) анализира и организира дейностите, свързани с процедурите по Закона за местните данъци и такси ; к) подпомага инвентаризацията на имотите на съдебната власт; л) поддържа регистри на имотите - частна държавна собственост, предоставени в управление на Висшия съдебен съвет за жилищни нужди: регистър на кандидатите за настаняване във ведомствени жилища, регистър на настанените във ведомствени жилища лица и регистър на свободните жилища; м) организира дейностите по стопанисване и разпределение на ползването на имотите - частна държавна собственост, от ведомствения жилищен фонд; н) организира и контролира изпълнението на договорите за наем, по които страна е Висшият съдебен съвет; 3. изготвя и съгласува проекти на договори във връзка с управлението на собствеността, по които страна е Висшият съдебен съвет; 4. във връзка с организацията по възлагане на обществените поръчки, свързани с управление на собствеността на съдебната власт: а) изготвя техническите задания и техническите спецификации за възлагане по Закона за обществените поръчки на проектиране и строителство на нови обекти и реконструкция на съществуващите, за доставки на оборудване; б) изготвя техническите задания и техническите спецификации за възлагане по Закона за обществените поръчки на имуществено застраховане, оценяване на имотите на съдебната власт, дейности по кадастъра и други; в) осъществява текущ контрол по изпълнението на сключените договори за възлагане на обществени поръчки (срокове, гаранции, неустойки), по които страна е Висшият съдебен съвет; г) съгласува проекти на договори за строителство, инженеринг, проектиране и свързаните с изпълнението им акцесорни договори; д) организира провеждането на експертни технико-икономически съвети за оценка и приемане на извършените проектни работи. Чл. 71. Дирекция \"Правна\" осъществява следните функции: 1. във връзка с правното обслужване: а) (доп. - ДВ, бр. 107 от 2024 г.) осигурява експертно участие в постоянните и временните комисии на пленума и колегиите; б) проучва постъпили сигнали, молби и предложения, подготвя становища по тях и ги докладва в комисиите на пленума или колегиите, от чиято компетентност са те; в) (нова - ДВ, бр. 107 от 2024 г.) администрира работата с предложения и сигнали от граждани и представители на организации съгласно глава осма от Административнопроцесуалния кодекс , подадени до Висшия съдебен съвет и/или неговите колегии, и ги разглежда по реда на Вътрешните правила за организация на работата с предложения и сигнали, които постъпват във Висшия съдебен съвет; г) (нова - ДВ, бр. 107 от 2024 г.) извършва проучвания и събира информация за изготвяне на становища за притежаваните нравствени качества на кандидатите в конкурсите за заемане на длъжност в органите на съдебната власт, както и за кандидатите за административни и заместник-административни ръководители, и изготвя проекти на становища; д) (предишна б. \"в\" - ДВ, бр. 107 от 2024 г.) осъществява методическа помощ и координация по отношение на правното обслужване на дейностите в другите дирекции на администрацията на Висшия съдебен съвет; е) (изм. - ДВ, бр. 70 от 2022 г., предишна б. \"г\" - ДВ, бр. 107 от 2024 г.) подпомага Висшия съдебен съвет при изпълнение на задълженията му като администратор на лични данни, както и отговаря за воденето на регистъра по чл. 30 от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 94/46/ЕО; ж) (предишна б. \"д\" - ДВ, бр. 107 от 2024 г.) изготвя предложения и становища по принципни въпроси и решения, методически указания и стратегии за съдебната система; з) (предишна б. \"е\" - ДВ, бр. 107 от 2024 г.) изготвя анализи, становища, доклади и проекти на решения по възложени от пленума и колегиите на Висшия съдебен съвет въпроси, свързани с упражняване на правомощията на административния орган; и) (предишна б. \"ж\" - ДВ, бр. 107 от 2024 г.) изготвя правни становища по процедури и дейности на Висшия съдебен съвет и/или на другите структурни звена в администрацията на Висшия съдебен съвет; й) (предишна б. \"з\", доп. - ДВ, бр. 107 от 2024 г.) изготвя проекти на решения за предоставяне или за отказ за предоставяне на достъп до обществена информация по Закона за достъп до обществена информация въз основа на предоставено мотивирано становище от съответната дирекция и/или комисия за наличието на информацията и нейния характер и води и поддържа регистър на заявленията за достъп до обществена информация; к) (нова - ДВ, бр. 107 от 2024 г.) осъществява контрол за законосъобразност на актовете, свързани с възникването, изменението и прекратяването на трудовите правоотношения на съдебните служители в администрацията на Висшия съдебен съвет. 2. във връзка с нормативната дейност: а) (изм. и доп. - ДВ, бр. 107 от 2024 г.) участва в подготовката на проекти на нормативни актове от компетентността на пленума на Висшия съдебен съвет и изготвя предварителни и частични оценки на въздействието им; б) (нова - ДВ, бр. 107 от 2024 г.) участва в подготовката на вътрешноведомствени правила; в) (предишна б. \"б\" - ДВ, бр. 107 от 2024 г.) участва в изготвянето на становищата на пленума и на колегиите на Висшия съдебен съвет по нормативни актове, които се отнасят до съдебната система и са внесени за утвърждаване или съгласуване от Висшия съдебен съвет; г) (предишна б. \"в\" - ДВ, бр. 107 от 2024 г.) изготвя проекти на становища до Конституционния съд по дела, по които Висшият съдебен съвет е конституиран като заинтересована страна; 3. във връзка с процесуалното представителство на Висшия съдебен съвет: а) изготвя искови молби, жалби, възражения, отговори и писмени бележки по съдебни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; б) изготвя жалби, възражения и становища до административни органи и участва в административни производства пред тях по пълномощие на пленума или колегиите; в) (нова - ДВ, бр. 107 от 2024 г.) изготвя молби, искания и справки по изпълнителни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; г) (предишна б. \"в\" - ДВ, бр. 107 от 2024 г.) изготвя проекти на становища по обсъждани въпроси от пленумите на Върховния касационен съд и Върховния административен съд, свързани с организацията на съдебната власт; 4. във връзка с управлението на цикъла на обществените поръчки: а) координира, администрира и контролира цялостния процес по планиране и провеждане на обществените поръчки на Висшия съдебен съвет съобразно Вътрешните правила за управление на цикъла на обществените поръчки; б) координира и организира и всички дейности във връзка с подготовката за възлагане на обществени поръчки; в) съвместно със структурното звено - заявител, разработва документи по процедурите за възлагане на обществени поръчки; г) координира процеса на провеждането на процедурите и възлагането на обществени поръчки в съответствие с нормативните изисквания и приложимите правила за обществените поръчки; д) изготвя проекти на договори за възлагане на обществени поръчки и организира сключването им; е) води регистър на проведените процедури за възлагане на обществени поръчки през съответната година, води и съхранява досиета на проведените процедури за възлагане на обществени поръчки и организира архивирането им съобразно действащите Вътрешни правила за управление на цикъла на обществените поръчки; ж) подготвя становища във връзка с прилагането на Закона за обществените поръчки и свързаните с него подзаконови нормативни актове; з) подготвя и изпраща за публикуване в нормативно установените срокове необходимата информация при възлагането на обществените поръчки до Агенцията по обществените поръчки и до \"Официален вестник\" на Европейския съюз в приложимите случаи; и) оказва методическа помощ на останалите структурни звена във Висшия съдебен съвет по въпроси, свързани с организирането и провеждането на процедури по Закона за обществените поръчки и възлагането на обществени поръчки; й) участва в разработването на вътрешните правила по Закона за обществените поръчки и подзаконовите нормативни актове по прилагането му; к) (доп. - ДВ, бр. 107 от 2024 г.) води и поддържа регистър на договорите за възлагане на обществени поръчки, сключени от Висшия съдебен съвет; 5. (отм., нова - ДВ, бр. 107 от 2024 г.) във връзка с международни програми и проекти осъществява следните функции: а) във връзка с планирането, проучването, подготовката, управлението, изпълнението, мониторинга и контрола на международни и европейски проекти: аа) събира актуална информация за възможностите на ВСС да кандидатства с проекти по различни програми; бб) идентифицира и извършва оценка на потребностите от външно финансиране на изпълняваните от ВСС политики и програми и идентифицира подходящи програми; вв) координира кандидатстването, управлението и изпълнението на проектите по програми, финансирани от ЕС и други донори, по които ВСС е бенефициент/партньор - съгласно правилата на съответната програма, регламенти на ЕС и действащото национално законодателство; б) във връзка с разходването на средствата по одобрените за финансиране проекти: аа) води и поддържа регистър на договорите, сключени от ВСС във връзка с изпълнението на европейски и международни проекти; бб) осигурява извършването на проверки от национални и европейски верифициращи, одитиращи и контролиращи органи; в) във връзка с координиране дейностите по усвояване на средства по съответните програми: аа) изготвя становища до ВСС по проектните предложения на органите на съдебната власт с оглед избягване на двойно финансиране и дублиране на дейности; бб) поддържа и актуализира електронен регистър за всички текущи и приключили проекти на ВСС; вв) анализира нуждата от обучения в АВСС и предлага обучения за управление на европейски и международни програми и проекти. Чл. 72. (Изм. - ДВ, бр. 107 от 2024 г.) Дирекция \"Информационни технологии\" осъществява следните функции: 1. във връзка с внедряването на съвременните информационни и комуникационни технологии: а) (изм. - ДВ, бр. 107 от 2024 г.) участва в разработването на планове и стратегии за внедряване на съвременни информационни и комуникационни технологии в администрацията на Висшия съдебен съвет и органите на съдебната власт и организира тяхното изпълнение; б) разработва технически задания за внедряване на хардуер и софтуер във Висшия съдебен съвет и органите на съдебната власт; в) участва в разработването и прилагането на методологии, правила и процедури в областта на информационните и комуникационните технологии във Висшия съдебен съвет и органите на съдебната власт; г) подпомага Висшия съдебен съвет при осъществяване на правомощията му по реализация на стратегията за въвеждане на съвременни информационни и комуникационни технологии в съдебната власт; д) подготвя становища по представените на Висшия съдебен съвет проекти за изграждането и внедряването на информационни и комуникационни технологии; е) (изм. - ДВ, бр. 107 от 2024 г.) участва в разработването, прилагането и контролира изпълнението на процедури за сигурност на информационните и комуникационните системи с цел осигуряване на ефективна защита на информационните ресурси на Висшия съдебен съвет и органите на съдебната власт; 2. във връзка със софтуерната и хардуерната поддръжка и актуализацията на използваните информационни и комуникационни системи: а) координира и подпомага планирането на осигуряването на необходимия хардуер и софтуер в органите на съдебната власт; б) осигурява поддържането и използването на хардуера и софтуера в администрацията на Висшия съдебен съвет; в) осигурява правилното функциониране и актуализиране на използваните от Висшия съдебен съвет софтуер и хардуер; г) (нова - ДВ, бр. 107 от 2024 г.) осигурява правилното функциониране и актуализиране на компютърната и комуникационната техника, собственост на Висшия съдебен съвет, инсталирана в центровете за съхранение на данни на съдебната система; д) (предишна б. \"г\" - ДВ, бр. 107 от 2024 г.) поддържа изправността на всички хардуерни и софтуерни системи в администрацията на Висшия съдебен съвет; е) (предишна б. \"д\" - ДВ, бр. 107 от 2024 г.) изготвя указания и методика за работа, обучаване и подпомагане на служителите в администрацията и членовете на Висшия съдебен съвет при работата с внедрените хардуер и софтуер; ж) (предишна б. \"е\" - ДВ, бр. 107 от 2024 г.) осигурява поддържането на компютърната техника, локалните мрежи и комуникационното оборудване във Висшия съдебен съвет; з) (предишна б. \"ж\" - ДВ, бр. 107 от 2024 г.) организира закупуването на нов хардуер и софтуер и ги въвежда в експлоатация; 3. (нова - ДВ, бр. 107 от 2024 г.) във връзка с методологията и развитието на централизираните информационни системи: а) участва в изграждането и актуализирането на централизираните информационни системи в органите на съдебната власт; б) осигурява развитието и управлението на централизираните информационни системи в органите на съдебната власт; в) осигурява оперативната съвместимост между системите, използвани от органите на съдебната власт; г) осъществява контрол на разработчиците по време на разработване и внедряване на системите; д) обобщава постъпили искания от съдилищата за добавяне на нови и/или промяна на съществуващи функционалности в системите на база на реалната им работа и/или при промяна на действащото законодателство; е) преценява необходимостта от извършване на промени по архитектурата на системите; ж) изпълнява функциите на единствена и единна централизирана точка за контакт между разработчиците и потребителите на системите; з) отговаря на запитвания и оказва техническа и методологична помощ при възникнали въпроси и/или проблеми при работата с централизираните информационни системи; и) координира дейностите по ефективното прилагане на мерките за публичност и прозрачност във връзка с публикуването на съдебните актове на съдилищата. 4. (отм. - ДВ, бр. 107 от 2024 г.) 5. (отм. - ДВ, бр. 107 от 2024 г.) 6. (отм. - ДВ, бр. 107 от 2024 г.) Чл. 73. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на съдии\" подпомага дейността на Комисията по атестирането и конкурсите към съдийската колегия, като осъществява следните функции: 1. във връзка с атестирането и повишаването на място в по-горен ранг на съдии: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по атестиране по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители и за назначаване на заместници на административни ръководители; ж) предлага становища на комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на съдийската колегия на Висшия съдебен съвет, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши съдии, за първоначално назначаване, за повишаване и за преместване в съдилищата: а) обобщава и анализира предложения от органите на съдебната власт във връзка с планирането на длъжности за обявяване на конкурси в съдилищата; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване провеждането на писмените и устните изпити; в) подпомага дейността на Комисията по атестиране и конкурси при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по атестиране и конкурси по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши съдии; з) обобщава, анализира и подготвя информация във връзка с изтичащите срокове на младшите съдии и назначаването им на длъжност \"съдия\" в районните съдилища; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестиране и конкурси становища по документите на всички кандидати с оглед извършване на проверка и произнасяне за съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на съдии в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на съдилищата, както и за поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите съдии и за съдиите-наставници в съдилищата; в) обобщава, анализира и предлага становища във връзка с провеждането на процедури за оптимизиране щатната численост в съдилищата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители и персонален състав на членове на помощни атестационни комисии; д) разработва годишно планиране за предстоящите процедури за атестиране на съдии по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) обобщава, анализира и докладва информация във връзка с прекратяване на командироването в съответствие със законовите предпоставки; з) съставя, води и съхранява кадровото дело на всеки съдия в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на съдии; 7. разработва анализи, справки и становища във връзка с атестирането, конкурсите и кадровата дейност на съдии. Чл. 74. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на прокурори и следователи\" подпомага дейността на Комисията по атестирането и конкурсите към прокурорската колегия на Висшия съдебен съвет, като осъществява следните функции: 1. във връзка с атестирането и повишаването на място в по-горен ранг на прокурори и следователи: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители; ж) предлага становища на членовете на Комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на прокурорската колегия, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши прокурори и младши следователи, за първоначално назначаване, за повишаване и за преместване в органите на Прокуратурата на Република България: а) обобщава и анализира предложения от органите на съдебна власт във връзка с планирането на длъжности за обявяване на конкурси в органите на Прокуратурата на Република България; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване по провеждането на писмените и устните изпити; в) подпомага дейността на Комисията по атестирането и конкурсите при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши прокурори и младши следователи; з) обобщава, анализира и подготвя информация във връзка с изтичащите срокове на младшите прокурори и младшите следователи и назначаването им на длъжност \"прокурор\" в районните прокуратури и \"следовател\" в следствените отдели в окръжните прокуратури; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестирането и конкурсите становища по документите на всички кандидати с оглед извършване на проверка и произнасяне по съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на прокурори и следователи в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на прокуратурите, както и поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите прокурори и следователи, както и за прокурорите и следователите наставници в прокуратурата; в) обобщава, анализира и предлага становища във връзка с провеждането на процедури за оптимизиране щатната численост в прокуратурата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители; д) разработва годишно планиране за предстоящите процедури за атестиране на прокурори и следователи по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) разработва становища във връзка с предложения за командироване на прокурори и следователи в съответствие със Закона за съдебната власт ; з) съставя, води и съхранява кадровото дело на всеки прокурор и следовател в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на прокурори и следователи; 7. разработва анализи, справки и становища във връзка с атестирането, конкурсите и кадровата дейност на прокурори и следователи. Чл. 75. (Нов - ДВ, бр. 107 от 2024 г.) Дирекция \"Международна дейност, връзки с обществеността и протокол\" осъществява следните функции: 1. по отношение на международната дейност на Висшия съдебен съвет: а) координира и осигурява организационно дейността и контактите на Висшия съдебен съвет с други национални, чуждестранни и международни институции и органите на съдебната власт по въпроси, свързани с международното сътрудничество; б) поддържа информация, необходима за осъществяването на институционалните и международните контакти на Висшия съдебен съвет; в) проучва международните инициативи в сферата на дейност на Висшия съдебен съвет и ги предоставя на вниманието на членовете на Висшия съдебен съвет; г) координира работата на Висшия съдебен съвет във връзка с предоставяне на информация за изготвянето на Информационното табло на ЕС в областта на правосъдието; д) осъществява сътрудничеството между Висшия съдебен съвет и Министерството на правосъдието във връзка с предоставяне на информация за изготвянето на оценка на европейските съдебни системи от Европейската комисия за ефикасност на правосъдието (CEPEJ); е) осъществява сътрудничество с Министерството на правосъдието и координира предоставянето на информация от компетентност на Висшия съдебен съвет във връзка с изготвянето на ежегодните доклади в рамките на Европейския механизъм за върховенството на закона; ж) координира и обобщава информацията от страна на Висшия съдебен съвет по препоръките на Организацията за икономическо сътрудничество и развитие (ОИСР); з) в сътрудничество с други институции организира срещи с представители на Европейската комисия, Европейската комисия за демокрация чрез право (Венецианската комисия), ОИСР, CEPEJ и други международни организации; и) организира и координира дейности, свързани с членството на Висшия съдебен съвет и представители на съдебната власт в Европейската мрежа на съдебните съвети, Балканската и Евро-средиземноморската мрежа на съдебните съвети, Европейската съдебна мрежа по граждански и търговски дела, Европейската съдебна мрежа, Консултативния съвет на европейските съдии (КСЕС), Консултативния съвет на европейските прокурори (КСЕП), Евроджъст, Европейската прокуратура и други международни организации; й) при възлагане от пленума, колегиите, комисиите и главния секретар на Висшия съдебен съвет изготвя и отправя запитвания до чуждестранни съдебни съвети и институции със сходна дейност в рамките на двустранното и многостранното сътрудничество и изготвя преводи и обобщава получените отговори; к) осъществява комуникация с чуждестранни съдебни съвети, изготвя отговори и разпределя по компетентност запитвания, свързани с устройството и функционирането на съдебната власт в Република България; л) организира и координира с Министерството на външните работи и Постоянното представителство на Република България към ЕС участието на представители на съдебната власт като национални експерти в структурите на Европейската комисия и в гражданските мисии на Европейската служба за външна дейност по Общата политика за сигурност и отбрана на Европейския съюз; м) поддържа и актуализира информацията, свързана с международната дейност на Висшия съдебен съвет, на интернет страницата на Висшия съдебен съвет на български и английски език; н) изпълнява и други дейности, свързани с международното сътрудничество в областта на съдебната система; о) организира командировките в чужбина на членовете на Висшия съдебен съвет, магистрати, съдебни служители и експерти, командировани с решение на съдийската колегия, прокурорската колегия и пленума на Висшия съдебен съвет, изготвя заповеди за задгранични командировки; п) води международната кореспонденция на Висшия съдебен съвет и извършва писмени преводи за нуждите на членовете на Висшия съдебен съвет, администрацията на Висшия съдебен съвет и органите на съдебната власт; извършва превод на документи, свързани с участието на представители на съдебната власт в международни срещи; извършва превод при провеждане на международни срещи и мероприятия, а при обоснована необходимост осигурява външни преводачи; р) изготвя, поддържа и актуализира информация за нуждите на Висшия съдебен съвет за командированите в чужбина лица от органите на съдебната власт; с) предоставя своевременно информация на пленума, колегиите и комисиите на Висшия съдебен съвет относно приемането или изменението на европейски регламенти, директиви, актове на Съда на Европейския съюз и на други европейски органи, касаещи дейността на Висшия съдебен съвет и съдебната система, както и извършва анализи при необходимост; т) извършва проучвания и анализ по различни въпроси, касаещи опита на държавите - членки на ЕС, и други държави, в областта на устройството, организацията и управлението на съдебната власт, включително практиката на Съда на Европейския съюз и Европейската комисия за ефективност на правосъдието (CEPEJ); 2. по отношение на връзките с обществеността: а) осигурява взаимодействието на Висшия съдебен съвет със средствата за масово осведомяване; б) участва в изготвянето и осъществяването на информационната политика на Висшия съдебен съвет; в) подпомага представляващия Висшия съдебен съвет, говорителите на колегиите и членовете на Висшия съдебен съвет при организиране и координиране на техни изяви в средствата за масово осведомяване; г) осигурява публичността на дейността на Висшия съдебен съвет, като предоставя информация на средствата за масово осведомяване по въпроси от дневния ред, решения на пленума на Висшия съдебен съвет, на колегиите, на комисиите, по проекти на Висшия съдебен съвет и събития с национален и международен характер; д) осигурява и публикува на официалната интернет страница на Висшия съдебен съвет информация, свързана с изпълнението на функционалните задължения на отдел \"Връзки с обществеността и протокол\"; е) участва в организирането и провеждането на пресконференции и брифинги с участието на членове на Висшия съдебен съвет; ж) организира и провежда информационни кампании за дейността на Висшия съдебен съвет; з) осъществява мониторинг и анализира публикациите в медиите, свързани с Висшия съдебен съвет и съдебната власт, и поддържа архив; и) осигурява координацията и взаимодействието с пресслужбите на другите органи на съдебната власт, ведомства, организации и институции; й) дейностите от букви \"а)\" до \"и)\" се осъществяват под ръководство на представляващия Висшия съдебен съвет или говорителя на съответната колегия; к) уведомяват представляващия Висшия съдебен съвет и говорителите на съдийската и прокурорската колегия в случай на посегателство срещу независимостта на съдебната власт, съдия, прокурор или следовател, като се изготвя протокол за взетото решение по случая; 3. по отношение на протоколната дейност на Висшия съдебен съвет: а) организационно осигуряване на контактите и взаимодействието на Висшия съдебен съвет с други държавни органи, както и с неправителствени организации и поддържане на информация, необходима за осъществяването на институционалните контакти; б) подготвя, координира и осъществява организирането, провеждането и протоколното осигуряване на официални и работни срещи на членове на Висшия съдебен съвет, конференции, кръгли маси, както и други мероприятия в изпълнение на решения на пленума на Висшия съдебен съвет или неговите колегии, както и по разпореждане на представляващия Висшия съдебен съвет или свързани с участието на членове на Висшия съдебен съвет в церемонии, отбелязване на годишнини, форуми и др.; в) организиране и координиране на посещенията на чуждестранни делегации и подготовка на проекти на програми за посещенията им; г) организация на мероприятия в страната и международни форуми, в които участват членове на Висшия съдебен съвет; д) организиране издаването на служебни паспорти и при необходимост на визи на членовете на Висшия съдебен съвет с оглед пътуванията им във връзка с официални посещения и служебни срещи, както в държави - членки на Европейския съюз, така и в трети страни; е) организиране приема, осъществяване на логистика и координация при официални делегации, висши длъжностни лица, представители на български и чуждестранни институции и придружаващите ги лица при посещение в сградата на Висшия съдебен съвет, както и при официални, делови и работни срещи, конференции и др.; ж) координиране и контрол на процеса по осигуряване на печатни, аудио-визуални материали и други във връзка с протоколната дейност на Висшия съдебен съвет и популяризиране дейността на Висшия съдебен съвет; з) извършване и на други протоколни дейности по възлагане от представляващия Висшия съдебен съвет, членове на Висшия съдебен съвет, главния секретар; и) поддържане на регистри, свързани с протоколната дейност на ВСС. Чл. 76. Дирекция \"Човешки ресурси, административно и техническо обслужване и класифицирана информация\" осъществява следните функции: 1. във връзка с управлението на човешките ресурси във Висшия съдебен съвет и в администрацията на органите на съдебната власт: а) организира провеждането на конкурси за назначаване на служители, набирането и подбора на служителите в администрацията на Висшия съдебен съвет; б) (доп. - ДВ, бр. 107 от 2024 г.) изготвя и съхранява актовете, свързани с възникването, изменението и прекратяването на трудовите правоотношения във Висшия съдебен съвет, и други актове от областта на управлението на човешките ресурси, с изключение на тези, с които се налагат дисциплинарни наказания; в) изготвя, актуализира и съхранява длъжностните и поименните разписания на длъжностите във Висшия съдебен съвет; г) организира и подпомага разработването и актуализирането на длъжностните характеристики на служителите в администрацията на Висшия съдебен съвет и съхранява утвърдените такива; д) организира дейностите по оценяването на изпълнението на длъжността на служителите от администрацията на Висшия съдебен съвет; е) (отм. - ДВ, бр. 107 от 2024 г.) ж) осигурява изготвянето на служебни карти на членовете на Висшия съдебен съвет и на служителите от администрацията на Висшия съдебен съвет и води регистър за изготвените такива; з) (изм. и доп. - ДВ, бр. 107 от 2024 г.) води и съхранява личните трудови досиета на членовете на Висшия съдебен съвет, на дирекция \"Вътрешен одит\" и на служителите от администрацията на Висшия съдебен съвет; и) организира обучението на служителите от администрацията на Висшия съдебен съвет, предлага за утвърждаване от главния секретар на годишен обучителен календар и води регистър за проведените обучения; й) извършва дейностите по осигуряване на здравословни и безопасни условия на труд във Висшия съдебен съвет; к) (изм. - ДВ, бр. 107 от 2024 г.) поддържа публичния регистър на декларации по чл. 49 от Закона за противодействие на корупцията , подадени от служителите на администрацията на Висшия съдебен съвет, на главния секретар и на дирекция \"Вътрешен одит\"; л) (отм. - ДВ, бр. 107 от 2024 г.) м) организира и подготвя заседанията на комисиите \"Съдебна администрация\" към съдийската и прокурорската колегия, като: аа) събира, обобщава и контролира изготвянето на щатните разписания на органите на съдебната власт относно длъжностите за съдебни служители; бб) обработва предложенията на административните ръководители за промени в броя на съдебните служители, за разкриване на нови и за съкращаване на длъжности; вв) води регистри и статистики, възложени от комисиите \"Съдебна администрация\" към съдийската и прокурорската колегия; гг) участва/изготвя проекти на методически указания за работата на съдебната администрация; дд) участва/изготвя проекти на типови характеристики по длъжности за съдебните служители в органите на съдебната власт; ее) (изм. - ДВ, бр. 107 от 2024 г.) участва в подготовката на проектите на Класификатор на длъжностите по чл. 341, ал. 1 от Закона за съдебната власт ; 2. във връзка с административното обслужване на пленума и на колегиите на Висшия съдебен съвет: а) осигурява организационно заседанията на пленума и на колегиите; б) приема и обобщава в проект предложенията за включване в дневния ред за заседанията на пленума и на колегиите; в) въвежда материалите за разглеждане от пленума и от колегиите в програмен продукт за провеждане на безхартиени заседания; г) (отм. - ДВ, бр. 107 от 2024 г.) д) въвежда информация за разглежданите предложения в програмния продукт за отразяване на вота на членовете на Висшия съдебен съвет; е) (отм. - ДВ, бр. 107 от 2024 г.) ж) съхранява в оригинал приетите актове на пленума и колегиите на Висшия съдебен съвет; з) съхранява пълните стенографски протоколи и кратките протоколи за приетите решения от заседанията на пленума и на колегиите с приложени към тях оригинали на разгледаните материали; и) изготвя извлечения от пълните стенографски протоколи и кратките протоколи за приетите решения от заседанията на пленума и на колегиите; й) (изм. - ДВ, бр. 107 от 2024 г.) координира изготвянето на съпроводителни писма към извлеченията от кратките протоколи за приетите решения от заседанията на пленума и на колегиите и изпращането им на заинтересованите органи и лица в срок 3 работни дни след изготвянето на краткия протокол; к) (отм. - ДВ, бр. 107 от 2024 г.) л) води електронен служебен регистър за изпълнението на решенията на пленума и на колегиите; м) (изм. и доп. - ДВ, бр. 107 от 2024 г.) изготвя, координира и контролира графика за ползване на залите в сградата на Висшия съдебен съвет и подпомага други структурни звена при подготовката и провеждането на заседания на работни групи, срещи и др.; н) (отм. - ДВ, бр. 107 от 2024 г.) 3. във връзка с деловодното обслужване и архивната дейност: а) (изм. и доп. - ДВ, бр. 107 от 2024 г.) администрира, въвежда и поддържа база данни в административната информационна система за управление на документооборота във Висшия съдебен съвет; б) приема, регистрира, разпределя и отразява движението на входящата и вътрешната кореспонденция според нейните адресати; в) регистрира и експедира изходящата кореспонденция; г) организира приемането, обработването, комплектуването, съхраняването и използването на документите в текущия и учрежденския архив; д) извършва справки и изготвя заверени копия на документи, съхранявани в текущия и учрежденския архив; е) организира експертизата за ценността на документите от учрежденския архив, тяхната обработка и предаване в Централния държавен архив; ж) участва в подготовката за унищожаване на неценни документи с изтекъл срок на съхранение; 4. във връзка с транспортното обслужване, материално-техническото снабдяване и поддръжката на административните сгради на Висшия съдебен съвет: а) осъществява транспортното обслужване на членовете и администрацията на Висшия съдебен съвет; б) организира дейностите по приемането, регистрирането, експлоатацията, ремонта, поддръжката и бракуването на моторните превозни средства; в) осигурява техническото обслужване и поддръжката на административните сгради на Висшия съдебен съвет, системите и съоръженията и заявява текущи строително-ремонтни работи; г) организира и контролира спазването на нормативните и техническите изисквания за противопожарна защита в административните сгради на Висшия съдебен съвет; д) организира и осъществява материално-техническото снабдяване на Висшия съдебен съвет с машини, съоръжения, резервни части, инвентар, организационна техника, консумативи и материали; е) организира и осигурява почистването и отговаря за санитарно-хигиенните условия в административните сгради на Висшия съдебен съвет; 5. по отношение на класифицираната информация: а) разработва план за защита на класифицираната информация чрез организационни, физически и технически средства; б) организира процедурите за проучване по чл. 47 от Закона за защита на класифицираната информация и води регистър на издадените разрешения; в) следи за правилното определяне на нивото на класификация на информацията във Висшия съдебен съвет; г) извършва периодични проверки за движението и отчетността на материалите и документите, съдържащи класифицирана информация, както и води на отчет случаите на нерегламентиран достъп и взетите мерки; д) организира и провежда обучение в областта на защитата на класифицираната информация; е) поддържа регистратура за класифицирана информация; ж) отговаря за наличността и за правилното отчитане, приемане, използване, разпределяне, раздаване, събиране и съхраняване на материали, съдържащи класифицирана информация; з) съхранява списъците на служителите, допуснати до работа с материали, съдържащи класифицирана информация; и) следи за сроковете за защита на класифицираната информация; й) организира своевременното предаване в архива на материалите с премахнато ниво на класификация; к) (нова - ДВ, бр. 107 от 2024 г.) организира и контролира дейностите, свързани с управление при извънредни ситуации и кризи и отбранително-мобилизационна подготовка; л) (нова - ДВ, бр. 107 от 2024 г.) организира и контролира изработването на военновременен план, план за привеждане в готовност за работа във военно време, план при бедствия и извънредни ситуации и дейностите със съответните ведомства и служби, свързани със защитата на населението при бедствия и аварии и извънредни ситуации; м) (нова - ДВ, бр. 107 от 2024 г.) организира и поддържа системата за оповестяване при извънредни ситуации и степен на готовност; н) (нова - ДВ, бр. 107 от 2024 г.) разработва документи и изготвя материали, свързани с отбранително-мобилизационната подготовка на Висшия съдебен съвет. Чл. 77. (Нов - ДВ, бр. 107 от 2024 г.) Дирекция \"Дисциплинарна дейност\" осъществява следните функции: 1. подпомага комисиите по дисциплинарните производства към колегиите при разглеждане на предложенията от органите и лицата по чл. 312 от Закона за съдебната власт за налагане на дисциплинарни наказания и при разглеждане на постъпилите заповеди на административни ръководители за налагане на дисциплинарни наказания \"забележка\" на съдии, прокурори и следователи; 2. подпомага комисиите по дисциплинарните производства към колегиите при разглеждане на заповеди на административните ръководители за обръщане на внимание по чл. 327, ал. 1 от Закона за съдебната власт на магистрата и за прилагането към кадровото досие; 3. поддържа и актуализира следните регистри по колегии: вътрешен регистър на дисциплинарните дела; публичен регистър на дисциплинарните производства по Закона за съдебната власт ; вътрешен регистър на наказателни производства, по които като обвиняеми са привлечени съдия, прокурор или следовател; вътрешен регистър на заповедите на административни ръководители по чл. 327 от Закона за съдебната власт ; 4. създава досиета по образуваните дисциплинарни дела и преписки по заповеди на административни ръководители и води цялата кореспонденция по движението им; 5. подпомага дисциплинарните състави към съответните колегии при осъществяването на правомощията им; 6. подпомага колегиите на Висшия съдебен съвет при анализиране и обобщаване на резултатите по дисциплинарните производства, включително съдебната практика; 7. осъществява процесуално представителство по дисциплинарни дела и преписки; 8. докладва в комисиите по дисциплинарните производства постъпилата информация от Инспектората към Висшия съдебен съвет съгласно чл. 54, ал. 1, т. 5 от Закона за съдебната власт , както и данните от главния инспектор и министъра на правосъдието по чл. 60м от Закона за съдебната власт ; 9. изготвя проект на анализ на данните по чл. 60м от Закона за съдебната власт ; 10. докладва в комисиите по дисциплинарните производства постъпилата информация от административните ръководители по извършени проверки в районните, окръжните, административните и апелативните съдилища и прокуратурите. Чл. 77а. (Нов - ДВ, бр. 107 от 2024 г.) Дирекция \"Съдебна карта, натовареност и съдебна статистика\" осъществява следните функции: 1. По отношение на съдебната карта и натовареността: а) осигурява експертно участие в съответната комисия, от чиято компетентност са съдебната карта, натовареността и съдебната статистика; б) инициира пред съответната комисия, от чиято компетентност са съдебната карта, натовареността и съдебната статистика, предложения за законодателни промени, касаещи съдебната карта и натовареността; в) участва в изготвянето, допълването и актуализирането на правила, инструкции, правилници и др., уреждащи натовареността на съдилищата и на отделните съдии с цел ефективно разрешаване на въпроси, свързани с неравномерна и висока натовареност; г) проучва, анализира и изготвя становища по постъпили предложения за промяна на съдебната карта чрез промени в границата на съдебните райони; д) осъществява наблюдение върху факторите, които влияят на териториалната структура на органите на съдебната власт и съдебните им райони, и предлага промяна на съдебната карта; е) изготвя проект на анализ на натовареността на съдилищата по чл. 23, ал. 5, т. 12 от Закона за съдебната власт ; ж) участва в изготвянето на проекти на предложения до комисията, в чиято компетентност е съдебната карта, натовареността и съдебната статистика, относно създаване или закриване на съдилища, промяна на съдебните райони и седалищата на съдилищата, които да внесе за разглеждане от пленума съобразно отчетената степен на натовареност на съдиите и съдилищата; з) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия при постъпили предложения за изменения и допълнения на Правилата за оценка на натовареността на съдиите; и) осъществява всички административно-организационни дейности, свързани с въвеждането на различни правни институти и механизми, касаещи натовареността и съдебната карта; к) извършва анализ, след края на всеки отчетен период, на данните за показателите за оценка на натовареността на съдиите и съдилищата и при необходимост предлага проект на изменение и допълнение на Правилата за оценка на натовареността на съдиите; л) осъществява цялостен мониторинг на показателите, характеризиращи натовареността на съдилищата; м) осъществява методическа помощ и координация по отношение на дейностите, свързани със съдебната карта и натовареността на органите на съдебната власт; н) координира и осигурява организационно дейността на Висшия съдебен съвет с други национални институции и органите на съдебната власт по въпроси, свързани със съдебната карта и натовареността; о) участва в организирането и провеждането на обществени обсъждания и кръгли маси във връзка с оптимизиране структурата и организацията на дейността на съдилищата от конкретен съдебен район; п) поддържа и актуализира информация за съдебните райони и седалищата на органите на съдебната власт; р) изпълнява и други дейности, свързани с междуинституционалното сътрудничество в областта на съдебната карта и натовареността. 2. По отношение на съдебната статистика: а) изготвя и предлага за утвърждаване от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на статистически форми и методически указания за попълването им; б) изпраща до районните, окръжните, административните, военните и апелативните съдилища актуализирани статистически формуляри и методически указания за попълването им; в) събира, обработва, обобщава и съхранява шестмесечни и годишни отчети за дейността на съдилищата в Република България; г) публикува на интернет страницата на Висшия съдебен съвет обобщени шестмесечни и годишни статистически данни за дейността на съдилищата; д) въз основа на обобщените статистически данни за натовареността на съдилищата отчита степента на натовареност; е) извършва анализи на крайните резултати след приключване на периодичната обработка на статистическата информация; ж) извършва сравнителен анализ на показателите, характеризиращи дейността и определящи натовареността на съдилищата; з) извършва дейности по организиране, координиране и приемане от съответната комисия, в чиято компетентност са съдебната карта, натовареността и съдебната статистика, на обобщена информация за образуването, движението и приключването на делата във Върховния касационен съд и Върховния административен съд; и) публикува на интернет страницата на Висшия съдебен съвет обобщената статистическа информация, предоставена от Върховния касационен съд и Върховния административен съд; й) изготвя статистически анализи и предложения за оптимизиране на дейността по статистическата отчетност в органите на съдебна власт; к) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия, по отношение на предложения за изменения и допълнения на Номенклатурата на статистическите кодове по видовете дела и приложенията към Правилата за оценка на натовареността на съдиите; л) изготвя и предлага за приемане от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на Номенклатурата на статистическите кодове по видовете дела и приложенията към Правилата за оценка на натовареността на съдиите; м) подпомага дейността на комисиите към колегиите и пленума на Висшия съдебен съвет чрез предоставяне на справки с данни от събраната и обобщената статистическа информация за движението на делата и натовареността на магистратите; н) изготвя справки, информации и доклади със статистически данни, налични в базата данни на Висшия съдебен съвет, по искания от национални и международни институции, юридически и физически лица; о) предоставя на дирекция \"Правна\" справки със статистически данни, налични в базата данни на Висшия съдебен съвет, във връзка със заявления за достъп до обществена информация съгласно Вътрешните правила за достъп до обществена информация във Висшия съдебен съвет; п) осъществява методическа помощ и координация по отношение на дейностите, свързани със събиране и обработване на статистическа информация на органите на съдебната власт; р) изготвя нови и актуализира съществуващи функционални задания за създаване, внедряване и надграждане на всички информационни системи и техните модули, които са предназначени за отчитане и намаляване на натовареността на съдиите, както и осъществява текущ мониторинг и методическо ръководство във функционирането и развитието на същите, като изготвя предложения за надграждането им; координира работата по дефиниране на функционални изисквания с вътрешни и външни специалисти и експерти; изготвя периодични доклади и препоръки за подобрения с цел оптимизиране на функционалността на системите; провежда тестове и оценка на нови и съществуващи модули, като събира обратна връзка от потребителите; участва в разработването на методически указания за използване на информационните системи и провежда обучения за потребителите с цел правилното им приложение; предоставя консултации и оказва методическа помощ на съдиите и съдебните служители при възникнали въпроси и затруднения при работа със системите. Чл. 78. (1) Звено \"Финансови контрольори\" е на пряко подчинение на главния секретар на Висшия съдебен съвет и осъществява дейността си, както следва: 1. извършва предварителен контрол за законосъобразност на всички документи и действия, свързани с финансовата дейност на Висшия съдебен съвет, в съответствие със Закона за финансово управление и контрол в публичния сектор и утвърдената от министъра на финансите методология; 2. извършва необходимите проверки и изразява становище за законосъобразност преди вземането на решения за поемане на задължение и извършване на разход, свързан с финансовата дейност на Висшия съдебен съвет; 3. осъществява предварителен контрол на дейностите по усвояване на средствата от Европейските структурни фондове, както и от други донори. (2) Условията и редът за извършване на предварителен контрол се определят с Вътрешни правила за предварителен контрол във Висшия съдебен съвет. Чл. 79. Звено \"Стенографи\" организира и осъществява изготвянето на кратките протоколи за приетите решения и пълна стенограма от заседанията на пленума и колегиите на Висшия съдебен съвет, както и стенограми от други мероприятия на Висшия съдебен съвет. Раздел IV. Служители в администрацията на Висшия съдебен съвет Чл. 80. (1) Дейността на администрацията на Висшия съдебен съвет се осъществява от съдебни служители по трудово правоотношение. (2) Изменение на мястото и характера на работа на съдебния служител се извършва от работодателя при условията на чл. 120 от Кодекса на труда . (3) Съдебните служители в администрацията на Висшия съдебен съвет осъществяват своята дейност в съответствие със Закона за съдебната власт , Кодекса на труда и нормативните актове, свързани с тях, въз основа на длъжностни характеристики, утвърдени от главния секретар. Чл. 81. (1) Командироването и специализацията в чужбина на съдебните служители се извършва от главния секретар. (2) Командироването на служители в страната и ползването от тях на платен или неплатен отпуск се разрешава от главния секретар. Чл. 82. (1) Съдебните служители в администрацията на Висшия съдебен съвет са длъжни да изпълняват служебните си задължения безпристрастно и точно съобразно функционалната и длъжностната им характеристика. (2) За образцово и точно изпълнение на служебните задължения съдебните служители в администрацията на Висшия съдебен съвет имат право на отличия и награди в съответствие с правила, утвърдени от главния секретар. (3) Съдебните служители в администрацията на Висшия съдебен съвет могат да образуват и да членуват в организации, които защитават професионалните им интереси. (4) Съдебните служители в администрацията на Висшия съдебен съвет са политически неутрални при изпълнение на служебните си задължения. Чл. 83. (1) Допълнителни задължения могат да се възлагат на съдебните служители в администрацията на Висшия съдебен съвет временно - до четиридесет и пет работни дни в годината при служебна необходимост. (2) При служебна необходимост съдебните служители са длъжни да изпълняват служебните си задължения извън работно време. (3) При изпълнение на служебните си задължения съдебните служители се легитимират със служебна карта с обозначени трите им имена и длъжност. Чл. 84. Съдебните служители са длъжни да пазят като служебна тайна сведенията, които са им станали известни в кръга на службата и засягат интересите на гражданите, юридическите лица и държавата. Чл. 85. При изпълнение на служебните си задължения и в обществения живот съдебните служители трябва да имат поведение, което да не уронва престижа на съдебната власт и да съответства на Етичния кодекс на съдебните служители, приет от Висшия съдебен съвет. Чл. 86. (1) Служителят е длъжен да изпълнява законосъобразните актове и заповеди на ръководителите си, както и разпорежданията им, свързани с осъществяване на правомощията им. (2) Служителят не е длъжен да изпълни нареждане, насочено срещу него, неговата съпруга или съпруг, роднини по права линия без ограничения, по съребрена линия до четвърта степен и по сватовство до втора степен включително. В такъв случай той е длъжен незабавно да уведоми работодателя си, който от своя страна трябва да възложи изпълнението на друг служител. Чл. 87. (1) (Доп. - ДВ, бр. 107 от 2024 г.) Съдебните служители в администрацията на Висшия съдебен съвет получават възнаграждение, определено за заеманата длъжност съобразно Класификатора на длъжностите в администрацията на Висшия съдебен съвет и Националния институт на правосъдието и Инспектората на Висшия съдебен съвет, издаден от пленума на Висшия съдебен съвет. (2) При изпълнение на служебните си задължения в почивни и празнични дни съдебният служител получава допълнително възнаграждение в размер, определен от пленума на Висшия съдебен съвет. Чл. 88. (1) Служителите в администрацията на Висшия съдебен съвет задължително се застраховат срещу злополука за сметка на бюджета на съдебната власт. (2) За сметка на бюджета на съдебната власт се извършва и задължителното им обществено и здравно осигуряване. Чл. 89. Съдебните служители в администрацията на Висшия съдебен съвет имат право на платен годишен отпуск и на допълнителен платен годишен отпуск в размери, определени от пленума на Висшия съдебен съвет. Чл. 90. На съдебните служители в администрацията на Висшия съдебен съвет се изплаща всяка година сума за облекло в размер до две средномесечни заплати на заетите в бюджетната сфера. Чл. 91. Съдебен служител в администрацията на Висшия съдебен съвет, придобил право на пенсия за осигурителен стаж и възраст, при освобождаване от длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от десет брутни месечни възнаграждения. Преходни и Заключителни разпоредби § 1. Този правилник се приема на основание чл. 30, ал. 2, т. 15 от Закона за съдебната власт с решение на пленума на Висшия съдебен съвет по протокол № 3 от 7.02.2019 г. § 2. Правилникът влиза в сила от датата на обнародването му в \"Държавен вестник\". § 3. Правилникът за организация на дейността на Висшия съдебен съвет и неговата администрация , приет с решение на Висшия съдебен съвет по протокол № 25 от 16.06.2016 г., се отменя. Преходни и Заключителни разпоредби КЪМ ПРАВИЛНИК ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ОРГАНИЗАЦИЯТА НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ (ОБН. - ДВ, БР. 107 ОТ 2024 Г.) . . . . . . . . . . . . . . . . . . . . . . . . . . . . . . . . . . . § 25. Разпоредбата на чл. 10, ал. 1, т. 24 влиза в сила от 1.07.2025 г.\n\nПРАВИЛНИК ЗА ОРГАНИЗАЦИЯ НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ В сила от 22.02.2019 г. Издаден от Висшия съдебен съвет Обн. ДВ. бр. 16 от 22 Февруари 2019г. , изм. ДВ. бр. 70 от 30 Август 2022г. , изм. и доп. ДВ. бр. 58 от 7 Юли 2023г. , изм. и доп. ДВ. бр. 107 от 20 Декември 2024г. Глава първа. ОБЩИ РАЗПОРЕДБИ Чл. 1. С този правилник се уреждат основните въпроси, свързани с дейността и организацията на работа на Висшия съдебен съвет и със структурата, функциите и организацията на работа на неговата администрация. Чл. 2. (1) Висшият съдебен съвет е постоянно действащ орган, който представлява съдебната власт, осигурява и отстоява нейната независимост, определя състава и организацията на работа на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване. (2) Дейността на Висшия съдебен съвет се осъществява при спазване на принципите на законност, независимост, съразмерност, истинност, равенство, самостоятелност, безпристрастност, бързина, достъпност, публичност, прозрачност, последователност и предвидимост. (3) Висшият съдебен съвет е юридическо лице със седалище в София. Той осъществява правомощията си чрез пленум, съдийска и прокурорска колегия и се представлява от един от изборните му членове, определен с решение на пленума на Висшия съдебен съвет. Чл. 3. (1) Висшият съдебен съвет има официален кръгъл печат, съдържащ елементите, посочени в чл. 16, ал. 5 от Закона за съдебната власт . В средата е изобразен държавният герб на Република България, около който е написано \"Република България. Висш съдебен съвет\". (2) Официалният печат се полага само върху оригиналите на актовете на пленума и на колегиите, както и върху официални документи с дългосрочна валидност, подписани от председателстващите пленума и колегиите и от представляващия Висшия съдебен съвет. (3) За служебни цели се използва служебен печат, който е с кръгла форма, с надпис в средата \"Република България\", около който е написано \"Висш съдебен съвет\". (4) Главният секретар на Висшия съдебен съвет утвърждава образците на официалния и служебния печат и определя служителите, които ги съхраняват и полагат. Чл. 4. (1) При осъществяване на своите правомощия Висшият съдебен съвет непосредствено взаимодейства със съдии, прокурори и следователи от всички нива на органите на съдебната власт. (2) При осъществяване на своите правомощия Висшият съдебен съвет взаимодейства с президента на Република България, Народното събрание, Конституционния съд, с централни и териториални органи на изпълнителната власт и техните администрации, както и с други ведомства. (3) Висшият съдебен съвет осъществява сътрудничество със съсловните организации на съдиите, прокурорите и следователите, на съдебните служители, с други юридически лица с нестопанска цел с дейност в областта на правосъдието, както и с консултативни органи, създадени с решение на Висшия съдебен съвет. Чл. 5. (1) При осъществяване на своите правомощия Висшият съдебен съвет се подпомага от администрация. (2) Дейността на администрацията на Висшия съдебен съвет се осъществява при спазване на принципите на законност, безпристрастност, компетентност, отговорност, ефективност, публичност, прозрачност и спазване на професионалната етика на съдебните служители. (3) Администрацията на Висшия съдебен съвет се ръководи от главен секретар. (4) При осъществяване на своите функции администрацията на Висшия съдебен съвет взаимодейства с органите на съдебната власт и с други държавни и общински институции, невключени в съдебната система, както и с юридически и физически лица. Глава втора. ВИСШ СЪДЕБЕН СЪВЕТ Раздел I. Правомощия на пленума на Висшия съдебен съвет Чл. 6. Пленумът на Висшия съдебен съвет се състои от всички членове на съвета. Чл. 7. Пленумът на Висшия съдебен съвет: 1. приема проекта на бюджета на съдебната власт; 2. приема решение за прекратяване на мандата на изборен член на Висшия съдебен съвет при условията на чл. 130, ал. 8 от Конституцията ; 3. организира квалификацията на съдиите, прокурорите и следователите; 4. изслушва и приема годишните доклади на органите на съдебната власт по чл. 84, т. 16 от Конституцията ; 5. управлява недвижимите имоти на съдебната власт; 6. прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор; 7. по предложение на една от колегиите след съгласуване с министъра на правосъдието или по предложение на министъра на правосъдието, а по отношение на военните съдилища - след съгласуване с министъра на отбраната, определя броя, съдебните райони и седалищата на районните, окръжните, военните, административните и апелативните съдилища и прокуратури, създава и закрива съдилища и прокуратури, променя тяхното седалище и определя населените места, в които се разкриват териториални отделения към съответния районен съд и към съответната районна прокуратура; 8. по предложение на една от колегиите след съгласуване с административните ръководители на органите на съдебната власт определя броя на съдиите, прокурорите и следователите във всички съдилища, прокуратури и следствени отдели съобразно степента на натовареност; 9. определя броя на служителите и структурата на администрацията на Висшия съдебен съвет и на Националния институт на правосъдието по предложение на съответния ръководител; 10. определя възнагражденията на съдиите, прокурорите и следователите; 11. изготвя и внася в Народното събрание до 31 май годишен доклад за своята дейност заедно с годишния доклад за дейността на Инспектората към Висшия съдебен съвет и с годишните доклади на Върховния касационен съд, на Върховния административен съд и на главния прокурор; 12. изготвя и оповестява годишен доклад за независимостта и прозрачността на дейността на органите на съдебната власт и на собствената си дейност, който предоставя за обществено обсъждане; 13. дава становища на Министерския съвет и на Народното събрание по законопроекти, които се отнасят до съдебната власт; 14. създава постоянни и временни комисии за подпомагане на дейността си; 15. приема правилник за организацията на дейността си и за дейността на администрацията на Висшия съдебен съвет, който се обнародва в \"Държавен вестник\"; 16. създава и поддържа електронен публичен регистър на всички свои решения и мотивите към тях; 17. в предвидените от закона случаи издава подзаконови нормативни актове; 18. одобрява автоматизираните информационни системи за органите на съдебната власт след съгласуване с министъра на правосъдието и осигурява системната им интеграция и оперативната им съвместимост; 19. издава класификатор на длъжностите в администрацията на Висшия съдебен съвет и Националния институт на правосъдието, а след съгласуване с главния инспектор - и на Инспектората към Висшия съдебен съвет; 20. създава и поддържа електронен публичен регистър на всички проекти, които имат предмет функционирането на органите на съдебната власт, изпълнявани от организациите по чл. 217 от Закона за съдебната власт ; 21. (нова - ДВ, бр. 107 от 2024 г.) избира националния член от Република България в Агенцията на Европейския съюз за сътрудничество в областта на наказателното правосъдие (Евроюст), неговия заместник и помощника на националния член въз основа на подбор, проведен съгласно приети от пленума правила, и чрез министъра на правосъдието уведомява Евроюст и Европейската комисия за избора; 22. (нова - ДВ, бр. 107 от 2024 г.)  по предложение на съответната колегия одобрява Кодекс за етично поведение на българските съдии, съответно Кодекс за етично поведение на българските прокурори и следователи; 23. (предишна т. 21 - ДВ, бр. 107 от 2024 г.) определя с решение изборен член, който да представлява Висшия съдебен съвет, както и изборен член, който да подписва документите, свързани с изпълнението на длъжността за представляващия Висшия съдебен съвет; 24. (предишна т. 22 - ДВ, бр. 107 от 2024 г.) организира изграждането и функционирането на система за финансово управление и контрол в органите на съдебната власт и вътрешния одит при усвояването и администрирането на бюджетните ресурси; 25. (предишна т. 23 - ДВ, бр. 107 от 2024 г.) анализира причините за нарушенията, основания за действия по глава трета \"а\" от Закона за съдебната власт , и приема мерки за тяхното отстраняване; 26. (предишна т. 24 - ДВ, бр. 107 от 2024 г.) съгласува образец на регистри за използване на специални разузнавателни средства на основание чл. 34е, ал. 3 от Закона за специалните разузнавателни средства ; 27. (предишна т. 25 - ДВ, бр. 107 от 2024 г.) приема за сведение отчетния доклад за дейността на Националното бюро за правна помощ на основание чл. 17, т. 6 от Закона за правната помощ ; 28. (предишна т. 26 - ДВ, бр. 107 от 2024 г.) изработва и публикува годишна програма за дейността си; 29. (предишна т. 27 - ДВ, бр. 107 от 2024 г.) решава и други общи за съдебната власт организационни въпроси; 30. (нова - ДВ, бр. 107 от 2024 г.) осъществява и други правомощия, определени със закон. Раздел II. Правомощия на колегиите на Висшия съдебен съвет Чл. 8. Съдийската колегия на Висшия съдебен съвет се състои от 14 членове и включва председателите на Върховния касационен съд и на Върховния административен съд, шестима членове, избрани пряко от съдиите, и шестима членове, избрани от Народното събрание. Чл. 9. Прокурорската колегия на Висшия съдебен съвет се състои от 11 членове и включва главния прокурор, четирима членове, избрани пряко от прокурорите, един член, избран пряко от следователите, и петима членове, избрани от Народното събрание. Чл. 10. (1) (Предишен текст на чл. 10 - ДВ, бр. 107 от 2024 г.) Съдийската колегия и прокурорската колегия осъществяват поотделно и в съответствие с професионалната си насоченост следните правомощия по отношение на съдиите, прокурорите и следователите: 1. назначават, повишават, преместват и освобождават от длъжност съдиите, прокурорите и следователите; 2. правят периодични и други атестации на съдиите, прокурорите, следователите, административните ръководители и техните заместници в органите на съдебната власт и решават въпроси за придобиване и възстановяване на несменяемост; 3. (изм. и доп. - ДВ, бр. 107 от 2024 г.) налагат дисциплинарните наказания по чл. 308, ал. 1, т. 2 - 6 от Закона за съдебната власт - на съдиите, прокурорите, следователите, административните ръководители и техните заместници в органите на съдебната власт; 4. определят броя, назначават и освобождават административните ръководители и техните заместници в органите на съдебната власт с изключение на председателя на Върховния касационен съд, председателя на Върховния административен съд и главния прокурор; 5. решават въпроси за организацията на дейността на съответната система от органи на съдебната власт; 6. правят предложения до пленума на Висшия съдебен съвет за определяне на броя на съдебните райони и седалищата на районните, окръжните, административните и апелативните съдилища и съответните прокуратури; 7. правят предложения до пленума на Висшия съдебен съвет за определяне броя на съдиите, прокурорите и следователите във всички съдилища, прокуратури и следствени отдели; 8. определят броя на съдебните служители съобразно степента на натовареност - по предложение на или след съгласуване с административните ръководители на органите на съдебната власт, а за органите, включени в структурата на прокуратурата на Република България - и с главния прокурор, като могат да разкриват нови и да съкращават длъжности; 9. организират и провеждат конкурсите за съдийските, прокурорските и следователските длъжности в предвидените от Закона за съдебната власт случаи; 10. възлагат на Инспектората към Висшия съдебен съвет извършването на проверки, които са извън годишната програма за дейността му; 11. предлагат на пленума на Висшия съдебен съвет становища по законопроекти в обхвата на своята компетентност; 12. ежегодно анализират и отчитат степента на натовареност на органите на съдебната власт; 13. изискват и обобщават на всеки 6 месеца информация от съдилищата, прокуратурата и от Националната следствена служба за тяхната дейност; 14. издават след съгласуване с комисия \"Бюджет и финанси\" класификатор на длъжностите на съответните органи на съдебната власт; 15. вземат решения за временно отстраняване от длъжност на съдии, прокурори и следователи по чл. 230 и 232 от Закона за съдебната власт и за възстановяването им в предвидените от закона случаи; 16. създават постоянни и временни комисии за подпомагане на дейността си; 17. организират и координират участието на съдии, прокурори и следователи в международното правно сътрудничество; 18. приемат правила за работата си, които се публикуват на интернет страницата на Висшия съдебен съвет; 19. преценяват необходимостта от съдебни помощници и от прокурорски помощници в съдилищата и в прокуратурите въз основа на степента на натовареност на съответния орган на съдебната власт; 20. съставят, водят и съхраняват кадрово дело за всеки съдия, прокурор и следовател; 21. прокурорската колегия избира и освобождава директора на Националната следствена служба; 22. съдийската колегия прекратява командироването на съдия в друг орган на съдебната власт от този, в който заема по щат съответната съдийска длъжност, когато при командироването има нарушения на условията и реда, предвидени в Закона за съдебната власт , или при възникнала необходимост за кадровото обезпечаване работата на органа на съдебната власт, от който съдията е командирован; 23. (нова - ДВ, бр. 107 от 2024 г.) прокурорската колегия извършва подбор на кандидатите за европейски делегирани прокурори и чрез министъра на правосъдието уведомява европейския главен прокурор за излъчените кандидатури; 24. (нова - ДВ, бр. 107 от 2024 г., в сила от 01.07.2025 г.) съдийската колегия приема правила за разпределение на делата между съдиите, които разглеждат дела, разпределени по реда на чл. 9, ал. 3 от Закона за съдебната власт , с цел изравняване на общата им натовареност; 25. (нова - ДВ, бр. 107 от 2024 г.) прокурорската колегия назначава съдия, определен по реда на чл. 112, ал. 6 от Закона за съдебната власт , на длъжност прокурор във Върховната прокуратура, който да изпълнява функциите на прокурор за разследване на престъпления, извършени от главния прокурор или от заместник на главния прокурор; 26. (нова - ДВ, бр. 107 от 2024 г.) прокурорската колегия назначава съдия от наказателната колегия на Върховния касационен съд, определен по реда на чл. 173а, ал. 4 от Закона за съдебната власт , за заместник главен прокурор, който осъществява контрол върху действията на прокурора за разследването на престъпления, извършени от главния прокурор или от заместник на главния прокурор, при условията и по реда, определени в закон; 27. (нова - ДВ, бр. 107 от 2024 г.) с решение на съдийската колегия на Висшия съдебен съвет може да се създават самостоятелни съдебни центрове по медиация и към отделни районни съдилища при условията, предвидени в наредбата по чл. 84а, ал. 4 от Закона за съдебната власт ; 28. (нова - ДВ, бр. 107 от 2024 г.) приемат Кодекс за етично поведение на българските съдии, съответно Кодекс за етично поведение на българските прокурори и следователи; 29. (нова - ДВ, бр. 107 от 2024 г.) определят един от своите членове за говорител, осъществяващ връзките с медиите; 30. (нова - ДВ, бр. 107 от 2024 г.) осъществяват и други правомощия, определени със закон. (2) (Нова - ДВ, бр. 107 от 2024 г.) В случаите, когато прокурорът за разследване на престъпления, извършени от главния прокурор, или прокурорът, осъществяващ контрол върху действията на прокурора за разследването на престъпления, извършени от главния прокурор, си направят самоотвод, бъдат отведени или са в трайна фактическа невъзможност да изпълняват задълженията си, прокурорската колегия на Висшия съдебен съвет назначава заместващ прокурор по реда на ал. 1, т. 25 и 26. (3) (Нова - ДВ, бр. 107 от 2024 г.) При постъпване на мотивирано искане от главния прокурор, респ. от прокурора за разследване на престъпления, извършени от главния прокурор за временно отстраняване от длъжност на съдия, прокурор или следовател по чл. 230 от Закона за съдебната власт , искането се включва за разглеждане в следващото заседание на съответната колегия на Висшия съдебен съвет. Раздел III. Правомощия и функции на представляващия Висшия съдебен съвет Чл. 11. (1) Висшият съдебен съвет се представлява от един от изборните му членове, определен с решение на пленума. (2) Функциите на представляващия Висшия съдебен съвет са: 1. представлява Висшия съдебен съвет пред институциите в страната, в международни форуми и институции; 2. свиква заседания на пленума на Висшия съдебен съвет, когато министърът на правосъдието отсъства; 3. председателства заседанията на пленума, когато министърът на правосъдието отсъства; 4. подписва документите, свързани с изпълнението на длъжността \"член на Висшия съдебен съвет\", с изборните членове на съвета; 5. подписва документите, свързани с изпълнението на длъжността \"главен секретар\"; 6. подписва документите, свързани с изпълнението на длъжностите \"ръководител вътрешен одит\" и \"вътрешен одитор\"; 7. сключва договори, по които страна е Висшият съдебен съвет, след решение на пленума на Висшия съдебен съвет; 8. упражнява правомощията на възложител по Закона за обществените поръчки и упълномощава лица по чл. 7, ал. 1 от Закона за обществените поръчки при възлагане от пленума на Висшия съдебен съвет; 9. упълномощава процесуални представители след решение на пленума на Висшия съдебен съвет; 10. обявява със заповед списъка на категориите информация, подлежащи на класификация като служебна тайна, създавана и съхранявана във Висшия съдебен съвет, след решение на пленума на Висшия съдебен съвет; 11. (изм. - ДВ, бр. 107 от 2024 г.) организира и координира съвместно с говорителите на съдийската и прокурорската колегия изпълнението на Комуникационната стратегия на съдебната власт; 12. отговаря съвместно с говорителите на съдийската и прокурорската колегия за комуникационната и медийната политика и взаимодействие на Висшия съдебен съвет с органите на държавната власт, с други централни и териториални органи на изпълнителната власт, с юридическите лица с нестопанска цел, съсловни организации и медии; 13. организира протоколната и международната дейност на Висшия съдебен съвет; 14. (нова - ДВ, бр. 107 от 2024 г.) информира обществото за дейността на Висшия съдебен съвет. (3) При отсъствие представляващият се замества от член на Висшия съдебен съвет по старшинство, което се определя от продължителността на общия юридически стаж. Глава трета. ОРГАНИЗАЦИЯ НА РАБОТАТА НА ВИСШИЯ СЪДЕБЕН СЪВЕТ Раздел I. Комисии към пленума на Висшия съдебен съвет Чл. 12. Пленумът на Висшия съдебен съвет избира от своя състав постоянни и временни комисии, които подпомагат дейността му. Чл. 13. (1) В постоянните комисии участват изборни членове на Висшия съдебен съвет по равен брой от всяка колегия. (2) Всяка комисия избира измежду членовете си председател и заместник-председател от различните колегии. Изборен член на Висшия съдебен съвет може да бъде избран за председател само на една постоянна комисия. (3) Членовете на Висшия съдебен съвет, които не са членове на съответна комисия, могат да участват във всички нейни заседания, без право да гласуват. (4) Постоянните комисии могат да създават работни групи. (5) Всяка комисия може да възложи на един или повече от своите членове осъществяването на представителни, проучвателни или други дейности, свързани с осъществяване на нейните функции, при осигуряване на равностойно разпределение на възлаганите дейности между членовете на комисиите. (6) Дейността на всяка комисия се подпомага от технически сътрудник и най-малко от един експертен сътрудник от администрацията на Висшия съдебен съвет, определени със заповед на главния секретар. Чл. 14. (1) Постоянните комисии заседават и вземат решения, ако присъстват повече от половината от общия брой на членовете им. Комисиите вземат решение с мнозинство повече от половината от присъстващите членове при явно гласуване. (2) Постоянната комисия се свиква на заседание от нейния председател или по искане най-малко на една трета от членовете и. (3) Комисиите могат да провеждат съвместни заседания, когато се разглеждат общи въпроси. Тези заседания се ръководят по споразумение от един от председателите. (4) При съвместни заседания се взема общо решение по обсъждания въпрос. При различни становища всяка комисия прави свой отделен доклад, като предлага и проект на решение. (5) Постоянните комисии приемат свои вътрешни правила в съответствие с този правилник и действащите вътрешни правила във Висшия съдебен съвет. (6) Всяка комисия осъществява координация и взаимодействие с другите комисии на пленума на Висшия съдебен съвет. Чл. 15. (1) Дневният ред и периодичността на заседанията на комисиите се определят от тях. (2) Членовете на комисиите се уведомяват за дневния ред и за материалите за заседанието най-малко два дни преди заседанието. (3) (Изм. и доп. - ДВ, бр. 107 от 2024 г.) За приетите от комисиите решения се изготвя протокол, който се подписва от председателя на комисията след изготвянето му от техническия сътрудник и съгласуване от експертния сътрудник, който оформя приетите решения от комисиите и мотивите към тях. (4) Дневният ред и протоколите за приетите решения се публикуват на интернет страницата на Висшия съдебен съвет. Чл. 16. Постоянни комисии на пленума на Висшия съдебен съвет са: 1. комисия \"Бюджет и финанси\"; 2. комисия \"Управление на собствеността\"; 3. Комисия по правни въпроси; 4. комисия \"Професионална квалификация и информационни технологии\". Чл. 17. Комисия \"Бюджет и финанси\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. изготвя краткосрочни и дългосрочни бюджетни прогнози; 2. предлага правила и процедури за финансово управление и контрол в съдебната власт; 3. предлага на Висшия съдебен съвет правила и указания, свързани с дейността на органите на съдебната власт и администрацията на Висшия съдебен съвет; 4. изготвя проект на годишен бюджет на съдебната власт; 5. изготвя проект на разпределението на бюджетните средства на органите на съдебната власт по бюджети; 6. предлага разпределение на бюджетните средства на органите на съдебната власт по бюджети; 7. предлага правила и механизми за определяне размера на трудовите възнаграждения на членовете на Висшия съдебен съвет, съдиите, прокурорите и следователите и на съдебните служители; 8. изготвя анализи за текущото финансово състояние на съдебната система и поддържа финансова статистика; 9. оказва методологическа помощ на органите на съдебната власт по въпросите на бюджета, финансовия мениджмънт и финансовото обслужване; 10. одобрява тригодишен стратегически план и годишния план за дейността по вътрешен одит, изготвени от дирекция \"Вътрешен одит\", и ги представя за утвърждаване от Висшия съдебен съвет; 11. утвърждава проектни предложения и контролира усвояването на средства по програми по международни и вътрешни проекти, свързани с Висшия съдебен съвет и съдебната власт; 12. изпълнява правомощията на първостепенен разпоредител с бюджета на съдебната власт по чл. 11, ал. 4 от Закона за публичните финанси по въпроси, определени с решение на пленума на Висшия съдебен съвет. Чл. 18. Комисия \"Управление на собствеността\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. организира изработването на концепции, прогнози и програми за инвестиционната политика на съдебната власт, управлението и стопанисването на сградния фонд, след което ги внася за утвърждаване от пленума на Висшия съдебен съвет; 2. проучва и анализира необходимостта от ново строителство, реконструкция и основни ремонти за нуждите на съдебната власт, включително и предложенията на органите на съдебната власт; 3. предлага на пленума на Висшия съдебен съвет за приемане ежегодните програми на инвестиционната дейност в рамките на утвърдения бюджет; 4. ежегодно предлага на пленума на Висшия съдебен съвет да приеме анализ на изпълнението на годишните и дългосрочните разчети за изразходваните средства с инвестиционно значение; 5. внася съвместно с комисия \"Бюджет и финанси\" в пленума на Висшия съдебен съвет предложения за финансиране от бюджета или от други средства на ново строителство, реконструкция, възстановяване и основни ремонти за нуждите на съдебната власт; 6. разглежда предложения и искания за извършване на аварийни ремонти в сградния фонд на съдебната власт и ги внася в комисия \"Бюджет и финанси\" за извършване на бюджетния разход съобразно изискванията за изпълнение на бюджета; 7. организира осъществяването на предварителен, текущ и последващ контрол по реализирането на инвестиционната политика, включително извършването на ново строителство, реконструкция и основни ремонти на сградния фонд на съдебната власт; 8. предлага на пленума на Висшия съдебен съвет проекти за решения, свързани с придобиване на недвижими имоти и вещни права върху тях за нуждите на съдебната власт; 9. координира с други органи на изпълнителната власт осъществяването на съвместни проекти или международни програми, свързани със сградния фонд на съдебната власт; 10. предлага на пленума на Висшия съдебен съвет проекти за решения по разпределяне ползването на недвижимите имоти, предоставени на съдебната власт, организацията по управлението и стопанисването на съдебните сгради и ведомствения жилищен фонд; 11. предлага на пленума на Висшия съдебен съвет проекти за решения, свързани с организацията и ползването на ведомствения жилищен фонд. Чл. 19. Комисията по правни въпроси се състои от осем членове - четирима от прокурорската колегия и четирима от съдийската колегия. Комисията: 1. изготвя проекти на подзаконови нормативни актове в предвидените от закона случаи и вътрешноведомствени правила, които внася в пленума на Висшия съдебен съвет или в съответните колегии за приемане; 2. изготвя становища по проекти на закони и на нормативни актове на Министерския съвет и на други централни органи на изпълнителната власт, които се отнасят до съдебната система; 3. изготвя предложения за законодателни изменения, които счита за необходими, и ги подготвя за внасяне в орган със законодателна инициатива след съгласуването им с органите на съдебната власт и след решение на пленума на Висшия съдебен съвет, съдийската или прокурорската колегия; 4. организира обсъждането на проекти за изменение на нормативни актове с органите на съдебната власт, включително обобщава постъпилите становища на съдиите, прокурорите, следователите и съдебните служители и ги внася за обсъждане в пленума на Висшия съдебен съвет, съдийската или прокурорската колегия; 5. изготвя проект на доклад за дейността на Висшия съдебен съвет, както и становища по внесените от Върховния касационен съд, от Върховния административен съд и от главния прокурор доклади; 6. изготвя проект на становища по дела пред Конституционния съд, по които Висшият съдебен съвет е конституиран като заинтересована страна; 7. изготвя становища по съдебни производства със значим обществен интерес, по които Висшият съдебен съвет е конституиран като страна; 8. подготвя проекти на споразумения с други органи и организации, които подлежат на последващо утвърждаване от пленума; 9. координира работата на Висшия съдебен съвет по изпълнение на мерките по Механизма за сътрудничество и оценка; 10. изготвя проект на годишен доклад за независимостта и прозрачността на дейността на органите на съдебната власт и на дейността на Висшия съдебен съвет. Чл. 20. Комисия \"Професионална квалификация и информационни технологии\" се състои от шестима членове - трима от прокурорската колегия и трима от съдийската колегия. Комисията: 1. разработва проекти за решения на пленума, които законът изисква с оглед реализирането на електронно правосъдие, когато Висшият съдебен съвет участва по проекти с външно финансиране или финансиране от държавния бюджет, свързани с електронното правосъдие или електронни услуги в правосъдието, координира и контролира реализирането им; 2. определя задължителни квалификационни курсове в случаите на повишаване в длъжност на съдии, прокурори и следователи и назначаване на административни ръководители; 3. организира квалификацията на съдии, прокурори и следователи, както и на съдебните служители; 4. обсъжда актуални проблемни въпроси от дейността на Националния институт на правосъдието, свързани с усъвършенстване на учебния процес и прилагане на съвременните модерни технологии в обучението; 5. съдейства за координирането на научните и приложните изследвания на юридическите факултети в страната по проблемите на организацията и функционирането на съдебната власт; 6. способства за запознаване с чуждестранните научни постижения в областта на информационните технологии с оглед използването им от органите на съдебната власт; 7. подпомага Висшия съдебен съвет за изпълнението на Информационната стратегия на правораздавателните органи, включително за реализирането на информационните системи и др. и електронната връзка с органите на съдебната власт, както и неправителствените организации и други субекти на гражданското общество; 8. обменя опит в областта на информационните технологии и обучения със сродни звена към висшите съдебни съвети в други държави; 9. организира изпълнението на дейностите по глава втора, раздел І \"а\" от Закона за съдебната власт . Чл. 21. (1) За подпомагане дейността на Висшия съдебен съвет по подготовката, мониторинга и изпълнението на проекти в сектор \"Правосъдие\" към пленума на Висшия съдебен съвет се създава Съвет за координиране действията на органите на съдебната власт по участие в международни проекти и програми. (2) Постоянният състав на съвета за координиране се определя от пленума на Висшия съдебен съвет и в него се включват членове на съдийската и прокурорската колегия, както и служители на администрацията на Висшия съдебен съвет. (3) При необходимост, съобразно разглеждания въпрос, на заседанията на координационния съвет може да присъстват и представители на други органи и институции. (4) Съветът за координиране действията на органите на съдебната власт по участие в международни проекти и програми има следните функции: 1. идентифицира и извършва оценка на възможностите от външно финансиране на изпълняваните от Висшия съдебен съвет политики и програми и идентифицира подходящи програми, включително при изпълнение на мерки от Механизма за сътрудничество и оценка и Пътната карта по Актуализираната стратегия за продължаване на реформата в съдебната система, по които Висшият съдебен съвет е отговорна институция; 2. координира участието в проекти по програми, финансирани от Европейския съюз и други донори, по които Висшият съдебен съвет е бенефициент или партньор; 3. осигурява координация и взаимодействие по отношение на проектните предложения на органите на съдебната власт с оглед избягване на двойно финансиране и дублиране на дейности; 4. осигурява координация и взаимодействие с органите и структурите за управление на средствата от европейските структурни и инвестиционни фондове, както и с други органи, финансиращи съответната проектна дейност. (5) Съветът за координиране действията на органите на съдебната власт по участие в международни проекти и програми приема правила за дейността си, както и правила, свързани с организацията по изпълнение и управление на проекти. (6) При изпълнение на своите функции Съветът за координиране действията на органите на съдебната власт по участие в международни проекти и програми се подпомага от служители в администрацията на Висшия съдебен съвет, определени със заповед на главния секретар. Чл. 22. (1) Пленумът на Висшия съдебен съвет може да създава и временни комисии за изпълнение на конкретни задачи във връзка с неговите правомощия или други помощни органи, които да подпомагат определени негови дейности. В тези случаи могат да бъдат привличани външни специалисти. (2) Временните комисии и другите структури по ал. 1 преустановяват съществуването си с изтичането на срока, за който са създадени, или с прекратяване на дейността си, както и предсрочно - с решение на пленума. Раздел II. Комисии към колегиите на Висшия съдебен съвет Чл. 23. Дейността на съдийската и на прокурорската колегия се подпомага от следните постоянни комисии: 1. Комисия по атестирането и конкурсите; 2. Комисия по професионална етика; 3. комисия \"Дисциплинарна дейност и взаимодействие с Инспектората към Висшия съдебен съвет\"; 4. комисия \"Съдебна карта, натовареност и съдебна статистика\"; 5. комисия \"Съдебна администрация\". Чл. 24. (1) Колегиите на Висшия съдебен съвет могат да създават и други постоянни или временни комисии за подпомагане на дейността си. (2) Правомощията на комисиите, броят на членовете на постоянните комисии, както и правилата за дейността им се определят от съответната колегия на Висшия съдебен съвет и се публикуват на интернет страницата на Висшия съдебен съвет. Раздел III. Заседания на пленума и на колегиите на Висшия съдебен съвет Чл. 25. (1) Пленумът и колегиите на Висшия съдебен съвет приемат своите актове на заседания. (2) (Изм. - ДВ, бр. 70 от 2022 г.) Заседанията са публични и се излъчват пряко в интернет освен в случаите, когато се обсъждат предложения за налагане на дисциплинарно наказание, документи, съдържащи информация, която е защитена съгласно съответните изисквания за защита на личните данни или класифицирана по Закона за защита на класифицираната информация . (3) Закрито заседание на пленума на Висшия съдебен съвет и колегиите за обсъждане на материали, съдържащи класифицирана информация, се провежда по предложение на председателстващия заседанието. Той съобщава грифа за сигурност, с който документът е маркиран по Закона за защита на класифицираната информация , определя лицата, които имат право да присъстват при обсъждане на материала, и разпорежда да бъде преустановено прякото излъчване в пресцентъра на Висшия съдебен съвет и излъчването по интернет. Заседанието продължава като закрито, без това да се обсъжда или гласува. (4) Обсъжданията и протоколът от закритото заседание по ал. 3 са класифицирана информация и обвързват със съответните задължения всички членове на Висшия съдебен съвет и други лица, които имат достъп до тях. (5) Решенията, приети на закрито заседание, се обявяват публично. (6) По решение на пленума или на колегиите заседанията могат да се провеждат и в друго населено място, извън седалището на Висшия съдебен съвет в София или в друга сграда - при предварително съгласуване. Чл. 26. (1) Заседанията на пленума се свикват от председателстващия, а когато той отсъства - от представляващия Висшия съдебен съвет. (2) Заседанията на пленума могат да се свикват и по искане на всяка от колегиите на Висшия съдебен съвет. (3) Министърът на правосъдието председателства заседанията на пленума. При негово отсъствие пленумът се председателства от представляващия Висшия съдебен съвет, председателя на Върховния касационен съд, председателя на Върховния административен съд или от главния прокурор. (4) При отсъствие на министъра на правосъдието на заседанието на пленума може да присъства определен от него заместник-министър. (5) Заседанията на пленума се провеждат по предварително обявен дневен ред. (6) Проектът на дневен ред се изготвя от главния секретар въз основа на постъпилите предложения от: 1. колегиите на Висшия съдебен съвет; 2. постоянни и временни комисии към пленума; 3. членове на Висшия съдебен съвет; 4. министъра на правосъдието съобразно правомощията му. (7) Главният секретар внася за разглеждане въпроси, които са от неговата компетентност. (8) Материалите за разглеждане от пленума се предоставят на главния секретар не по-късно от 4 работни дни преди заседанието. По редовни точки допълнителни материали могат да се внасят само след решение на пленума. (9) В случаите, когато не е спазен срокът по ал. 8, те се включват в дневния ред за следващото заседание. (10) В срока по ал. 8 проектът на дневен ред се предоставя на министъра на правосъдието за съгласуване. (11) Допълнения в предварително обявения дневен ред могат да се правят в деня на заседанието по решение на пленума. (12) Членовете на пленума и главният инспектор се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. (13) Материалите, в които се съдържа класифицирана информация, се обособяват в отделна част на дневния ред и се предоставят само на членовете на Висшия съдебен съвет при спазване изискванията на Закона за защита на класифицираната информация и на актовете по прилагането му. (14) Координацията на подготовката на заседанията се осъществява от главния секретар. Чл. 27. Заседание на пленума и колегиите се провежда, ако присъстват повече от половината от членовете им. Чл. 28. (1) (Изм. - ДВ, бр. 107 от 2024 г.) На заседанията на пленума и колегиите присъстват министърът на правосъдието и главният инспектор, без право да участват в гласуването, както и главният секретар или определен от него служител от администрацията, служител от отдел \"Връзки с обществеността\", оператор на компютризираната система за отразяване на вота на членовете на Висшия съдебен съвет и стенограф, а в случаите по чл. 32, ал. 3 от Закона за съдебната власт - и определен от министъра на правосъдието заместник-министър. (2) При разглеждането на отделна точка от дневния ред могат да присъстват и други заинтересовани лица, поканени по съответния ред. (3) По искане на член на Висшия съдебен съвет пленумът или съответната колегия може да разреши присъствие на отделни служители от администрацията на Висшия съдебен съвет при разглеждане на определена точка от дневния ред. (4) При обсъждането на въпроси от дневния ред в материалите, по които се съдържа класифицирана информация, присъстват само лица, които имат достъп до класифицирана информация от съответното ниво. Чл. 29. (1) (Предишен текст на чл. 29, изм. и доп. - ДВ, бр. 107 от 2024 г.) Решенията на пленума по чл. 30, ал. 2, т. 2 и 6 от Закона за съдебната власт по отношение на изборен член на Висшия съдебен съвет, председателя на Върховния административен съд и председателя на Върховния касационен съд се приемат с мнозинство не по-малко от седемнадесет гласа. (2) (Нова - ДВ, бр. 107 от 2024 г.) Решенията на пленума на Висшия съдебен съвет по чл. 30, ал. 2, т. 6 от Закона за съдебната власт по отношение на главния прокурор се приемат с мнозинство не по-малко от тринадесет гласа. (3) (Нова - ДВ, бр. 107 от 2024 г.) Останалите решения се приемат от пленума с мнозинство повече от половината от присъстващите членове. Чл. 30. (1) Гласуването в пленума и колегиите винаги е явно и лично. Не се допуска гласуване \"въздържал се\". (2) Явното гласуване се извършва чрез компютризирана система за гласуване. (3) Когато не е възможно да се гласува чрез компютризираната система за гласуване, гласуването се извършва с вдигане на ръка. (4) Гласуването чрез компютризираната система за гласуване става чрез персоналните компютри на членовете на Висшия съдебен съвет. (5) Разпечатката от компютризираната система за гласуване става неразделна част от протоколите на пленума по чл. 36 и се публикува на интернет страницата на Висшия съдебен съвет. (6) Отчитането на гласуването става автоматично. Резултатите от гласуването се отразяват на персоналните компютри на членовете на Висшия съдебен съвет и на контролно табло, поставено в залата, осигуряваща обществен достъп до заседанията на Висшия съдебен съвет. (7) Гласуването с вдигане на ръка се извършва след покана от председателстващия заседанието последователно със \"за\" и \"против\". Преброяването на гласовете и отчитането им се извършват под контрола на председателстващия заседанието и се отразяват поименно в протокола. (8) Пленумът и колегиите могат да вземат решение по определени въпроси от дневния ред да се проведе общо гласуване. (9) От обявяване на гласуването до завършването му не се допускат изказвания. (10) Предложенията за прегласуване поради грешка се предлагат и приемат преди обявяване на резултата от гласуването. Чл. 31. (1) Член на Висшия съдебен съвет няма право да участва в гласуването на решение, което се отнася лично до него или до негов съпруг или роднина по права линия, по съребрена линия до четвърта степен и по сватовство до трета степен или ако са налице други обстоятелства, които пораждат съмнение в неговата безпристрастност. (2) В случаите по чл. 35, ал. 1 от Закона за съдебната власт член на Висшия съдебен съвет се отстранява сам, като обявява обстоятелствата, които са наложили отстраняването. Чл. 32. (1) Съдийската колегия се председателства от председателя на Върховния касационен съд, а при негово отсъствие - от председателя на Върховния административен съд или от най-старшия присъстващ член. (2) Прокурорската колегия се председателства от главния прокурор, а при негово отсъствие - от най-старшия присъстващ член. Чл. 33. (1) Заседанията на колегиите се свикват от председателстващия. (2) Заседанията на колегиите могат да се свикват и по искане на трима членове на съответната колегия. (3) Членовете на колегиите, главният инспектор и министърът на правосъдието се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. Чл. 34. (1) (Доп. - ДВ, бр. 107 от 2024 г.) Решенията на съдийската колегия по чл. 30, ал. 5, т. 1 - 4 от Закона за съдебната власт се приемат с мнозинство не по-малко от осем гласа, а останалите решения - с мнозинство повече от половината от присъстващите членове. Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. (2) (Доп. - ДВ, бр. 107 от 2024 г.) Решенията на прокурорската колегия по чл. 30, ал. 5, т. 1 - 4, 21 и 22 от Закона за съдебната власт се приемат с мнозинство не по-малко от шест гласа, а останалите решения - с мнозинство повече от половината от присъстващите членове, с изключение на решението по чл. 30, ал. 5, т. 17 от Закона за съдебната власт . Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. Чл. 35. Председателстващият съдийската или прокурорската колегия упълномощава процесуални представители след решение на съответната колегия. Раздел IV. Оформяне актовете на пленума и на колегиите на Висшия съдебен съвет Чл. 36. (1) (Изм. - ДВ, бр. 70 от 2022 г.) При провеждане на заседанията на пленума и на колегиите на Висшия съдебен съвет се използва аудиозаписваща техника и се изготвят пълен стенографски протокол и кратък протокол за приетите решения, които се публикуват на страницата на Висшия съдебен съвет при спазване на Закона за защита на класифицираната информация и съответните изисквания за защита на личните данни. (2) Пълният стенографски протокол се изготвя в срок до седем работни дни след приключване на заседанието. Протоколът се подписва от председателстващия заседанието на пленума, съответно на колегиите. (3) След приключване на заседанието в срок най-късно до края на следващия работен ден се изготвя кратък протокол за приетите решения, в който се отразяват всички приети решения. Краткият протокол за приетите решения се съгласува с главния секретар след подпис от стенографите. (4) В срок от 3 работни дни след подписването и публикуването на краткия протокол за приетите решения се изготвят извлечения от тях, които се съобщават на заинтересованите органи и лица. (5) Протоколите от заседанията могат да бъдат поправяни по решение на пленума или на колегиите при допусната очевидна фактическа грешка. Технически грешки в кратките протоколи за приетите решения се поправят с разпореждане на главния секретар въз основа на предложение на вносителя, което е неразделна част от протокола. (6) Звуковите файлове от заседанията на пленума и на колегиите се съхраняват в срок от 1 месец от приключване на заседанието. (7) Стенограмите и звуковите файлове се ползват само в сградата на Висшия съдебен съвет. (8) Извлечения от пълния стенографски протокол и от краткия протокол за приетите решения се предоставят по искане на трети заинтересовани лица след разрешение на главния секретар. Чл. 37. (1) Актовете на пленума и на колегиите се подписват от председателстващия и се подпечатват с официалния печат на Висшия съдебен съвет, като актовете по чл. 34, т. 3 от Закона за нормативните актове , вътрешните правила, методики и указания, свързани с дейността на Висшия съдебен съвет - от представляващия. (2) Пленумът и колегиите на Висшия съдебен съвет използват еднакъв печат съгласно чл. 3 от правилника. Чл. 38. След влизане в сила на решението за назначаване, повишаване, понижаване и преместване на съдия, прокурор и следовател Висшият съдебен съвет уведомява лицето, което в едномесечен срок встъпва в длъжност. Раздел V. Организация на работата с предложенията и сигналите Чл. 39. (1) Предложенията и сигналите, подадени до Висшия съдебен съвет или колегиите, се разглеждат по реда на глава осма \"Предложения и сигнали\" от Административнопроцесуалния кодекс . (2) Администрирането и организацията на работа с предложения и сигнали, които постъпват във Висшия съдебен съвет, се уреждат с вътрешни правила, приети от пленума и/или колегиите, които се публикуват на сайта на Висшия съдебен съвет. Чл. 40. (1) Писмени или устни предложения и сигнали, подадени лично или чрез упълномощен представител по телефон, телеграф, телекс, факс или по електронна поща, се регистрират, като се отразяват подателят, датата на постъпване и въпросът, изложен в предложението или в сигнала, както и служителите, на които е възложена подготовката на решението по тях. (2) Не се разглеждат анонимни предложения или сигнали. Раздел VI. Права и задължения на членовете на Висшия съдебен съвет Чл. 41. (1) Членовете на Висшия съдебен съвет с изключение на тези, които упражняват научна и преподавателска дейност, преустановяват изпълнението на заеманата до избора им длъжност за времето на мандата им във Висшия съдебен съвет. (2) Времето, през което членовете на Висшия съдебен съвет изпълняват своите функции, се зачита за стаж по чл. 164, ал. 1 - 7 от Закона за съдебната власт . (3) Членовете на Висшия съдебен съвет се командироват по реда на чл. 8, ал. 4 от Наредбата за командировките в страната . (4) Членовете на Висшия съдебен съвет ползват материалната база на органите на съдебната власт. Чл. 42. Изборен член на Висшия съдебен съвет спазва критериите за несъвместимост, установени в чл. 18 от Закона за съдебната власт . Чл. 43. (1) Член на Висшия съдебен съвет е длъжен да участва в състава на най-малко 3 (три) комисии и съвети, подпомагащи дейността на пленума и колегиите. (2) Член на Висшия съдебен съвет е длъжен да присъства на заседанията на Висшия съдебен съвет и на комисиите, в които е избран. (3) Член на Висшия съдебен съвет може да участва в заседанията на постоянна комисия на пленума, на която не е член, без право да гласува. (4) Пленумът и колегиите могат периодично да преразглеждат състава на комисиите и съветите, подпомагащи дейността им, и да вземат решения за извършване на промени при необходимост при спазване на правилото по ал. 1. Чл. 44. Членовете на Висшия съдебен съвет получават, от момента на встъпването им в длъжност, по право достъп до всички нива на класифицирана информация за срока на заемане на длъжността им при спазване на принципа \"необходимост да се знае\" и при взето решение на съответната колегия или на пленума на Висшия съдебен съвет, когато колегията или пленумът заседават в закрито заседание. Глава четвърта. БЮДЖЕТ НА СЪДЕБНАТА ВЛАСТ Чл. 45. Бюджетът на съдебната власт е самостоятелен и е част от държавния бюджет. Чл. 46. Висшият съдебен съвет е първостепенен разпоредител по бюджета на съдебната власт. Чл. 47. Пленумът на Висшия съдебен съвет организира и ръководи съставянето и изпълнението на бюджета на съдебната власт. Чл. 48. Разпоредителите с бюджет от по-ниска степен по бюджета на съдебната власт се определят от пленума на Висшия съдебен съвет. Чл. 49. (Доп. - ДВ, бр. 107 от 2024 г.) Проектите на бюджет и бюджетните прогнози за бюджета на съдебната власт се разработват по органи на съдебната власт и се класифицират по области на политики/функционални области и бюджетни програми. Чл. 50. Пленумът на Висшия съдебен съвет внася в Министерския съвет бюджетните прогнози и проектите на бюджети на съдебната власт в определените с бюджетната процедура срокове. Чл. 51. При приемането на държавния бюджет Народното събрание изслушва доклад на пленума на Висшия съдебен съвет, представен от негов представител. Чл. 52. По бюджета на съдебната власт се предвиждат резерви на непредвидени и/или неотложни разходи. Размерът на резервите се определя със закона за държавния бюджет за съответната година и се разходва по решение на пленума на Висшия съдебен съвет. Чл. 53. Пленумът на Висшия съдебен съвет извършва промени по бюджета на съдебната власт, включително по бюджетите на второстепенните разпоредители с бюджет. Чл. 54. (Зал. - ДВ, бр. 107 от 2024 г.) (1) (Нова - ДВ, бр. 107 от 2024 г.) Пленумът на Висшия съдебен съвет съставя годишен отчет за касовото изпълнение на бюджета на съдебната власт по пълна бюджетна класификация, който задължително се включва в обобщения отчет за изпълнението на държавния бюджет като негова съставна част. (2) (Нова - ДВ, бр. 107 от 2024 г.) Пленумът на Висшия съдебен съвет съставя тримесечна информация за разходите по бюджетни програми, както и отчет за изпълнението на програмния бюджет към полугодието и за годината. Отчетите за изпълнението на програмния бюджет към полугодието и за годината се представят в Министерството на финансите, в Народното събрание и в Сметната палата. Чл. 55. С решение на пленума на Висшия съдебен съвет се определят членове на комисия \"Бюджет и финанси\" за разпоредители с бюджета на съдебната власт с право на първи подпис и служители от администрацията на Висшия съдебен съвет с право на втори подпис. Глава пета. ВЪТРЕШЕН ОДИТ Раздел I. Общи положения Чл. 56. (1) Към пленума на Висшия съдебен съвет е създадена дирекция \"Вътрешен одит\", която подпомага съдебната власт за постигане на целите и, като идентифицира и оценява рисковете и оценява адекватността и ефективността на системите за финансово управление и контрол (вътрешния контрол). (2) Дирекция \"Вътрешен одит\" е на пряко подчинение на пленума на Висшия съдебен съвет и осъществява дейността по вътрешен одит в съответствие със Закона за вътрешния одит в публичния сектор . (3) Дирекцията осъществява вътрешния одит на всички структури, програми, дейности и процеси във Висшия съдебен съвет, Инспектората към Висшия съдебен съвет, органите на съдебна власт и Националния институт по правосъдие - разпоредители с бюджетни кредити от по-ниска степен, в съответствие с чл. 13 от Закона за вътрешния одит в публичния сектор . (4) Вътрешният одит се осъществява чрез изпълнение на конкретни одитни ангажименти за даване на увереност или консултиране. (5) Директорът на дирекцията за вътрешен одит докладва за резултатите от извършените одитни ангажименти и за цялостната дейност на дирекцията на Висшия съдебен съвет чрез съответната компетентна комисия в зависимост от съдържанието на резултатите. Раздел II. Състав, функции и организация на работата на дирекция \"Вътрешен одит\" във Висшия съдебен съвет Чл. 57. Дейността на дирекцията се осъществява от ръководител на вътрешния одит - директор, и вътрешни одитори - държавен, главен, старши и младши. Чл. 58. При осъществяване на дейността по вътрешен одит ръководителят на вътрешния одит и вътрешните одитори: 1. планират, извършват и докладват дейността по вътрешен одит в съответствие с изискванията на Закона за вътрешния одит в публичния сектор , стандартите за вътрешен одит в публичния сектор, Етичния кодекс на вътрешните одитори, статута на дирекция \"Вътрешен одит\" и процедури и специфична методология за осъществяване на дейността на дирекция \"Вътрешен одит\" съгласно чл. 27, ал. 1, т. 6 от Закона за вътрешния одит в публичния сектор ; 2. изготвят на базата на оценка на риска тригодишен стратегически план и годишен план за дейността си, които се утвърждават от пленума на Висшия съдебен съвет; 3. изготвят одитен план за всеки одитен ангажимент, който съдържа обхват, цели, времетраене и разпределение на ресурсите за изпълнение на ангажимента, одитния подход и техники, вида и обема на проверките; 4. предоставят на Висшия съдебен съвет и административните ръководители на органите на съдебната власт независима и обективна оценка за състоянието на процес, система или друг обект на одита; 5. проверяват и оценяват съответствието на дейността със законите, подзаконовите нормативни актове, вътрешните актове и договорите; надеждността и всеобхватността на финансовата и оперативната информация; създадената организация по опазване на активите и информацията, ефективността, ефикасността и икономичността на дейностите; изпълнението на задачите, договорите, поетите ангажименти и постигането на целите; 6. консултират Висшия съдебен съвет и административните ръководители на органите на съдебната власт по тяхно искане, като дават съвети, мнение, обучение и други с цел да се подобрят процесите на управление на риска и контрола, без да поемат управленска отговорност за това; 7. ръководителят на одитния екип и вътрешните одитори обсъждат с административните ръководители на органите на съдебната власт, чиято дейност е одитирана, резултатите от всеки извършен одитен ангажимент и изготвят одитен доклад; 8. ръководителят на вътрешния одит и вътрешните одитори дават препоръки в одитните доклади за подобряване на дейността на одитираните обекти, адекватността и ефективността на системите за финансово управление и контрол и извършват проверки за проследяване изпълнението на препоръките; 9. изготвят и предоставят на пленума на Висшия съдебен съвет годишен доклад за дейността по вътрешен одит в съответствие с чл. 40, ал. 6 от Закона за вътрешния одит в публичния сектор , който се включва в доклада по чл. 20, ал. 3 от Закона за финансовото управление и контрол в публичния сектор ; 10. повишават професионалната си квалификация и осъществяват контакти с другите звена за вътрешен одит от организациите от публичния сектор с цел обмяна на добри практики. Раздел III. Статут на вътрешните одитори Чл. 59. (1) Ръководителят на вътрешния одит и вътрешните одитори са съдебни служители и се назначават и освобождават от длъжност от пленума на Висшия съдебен съвет. Те трябва да отговарят на изискванията на Закона за вътрешния одит в публичния сектор . (2) При осъществяване на дейността по вътрешен одит в системата на съдебната власт ръководителят на вътрешния одит и вътрешните одитори имат правата и спазват задълженията, предвидени в глава трета, раздел II от Закона за вътрешния одит в публичния сектор . (3) Ръководителят на вътрешния одит осъществява административното ръководство на вътрешните одитори за изпълнение на одитните ангажименти и цялостната дейност на дирекцията. Чл. 60. Назначаването, атестирането и повишаването в ранг на ръководителя на вътрешния одит и вътрешните одитори се извършват съгласно утвърдените от пленума на Висшия съдебен съвет вътрешни правила за провеждане на конкурси за назначаване, атестиране и повишаване в ранг на вътрешните одитори в дирекция \"Вътрешен одит\" във Висшия съдебен съвет. Чл. 61. Командироването на ръководителя на вътрешния одит и вътрешните одитори и ползването от тях на платен или неплатен отпуск се разрешава от представляващия Висшия съдебен съвет. Чл. 62. (1) Ръководителят на вътрешния одит и вътрешните одитори осъществяват своята дейност и в съответствие със Закона за съдебната власт , Кодекса на труда и нормативните актове, свързани с тях. Те са длъжни да изпълняват служебните си задължения и индивидуални отговорности безпристрастно, точно и компетентно съобразно длъжностната им характеристика. (2) При служебна необходимост вътрешните одитори са длъжни да изпълняват служебните си задължения извън работно време. Глава шеста. АДМИНИСТРАЦИЯ НА ВИСШИЯ СЪДЕБЕН СЪВЕТ Раздел I. Общи положения Чл. 63. (1) Администрацията на Висшия съдебен съвет подпомага дейността на пленума и на колегиите на Висшия съдебен съвет и е структурирана в дирекции и други самостоятелни административни звена. (2) Дирекциите осъществяват функциите си чрез отдели, сектори и звена към тях. (3) Структурата на дирекциите и длъжностните разписания на администрацията се определят със заповед на главния секретар. (4) (Доп. - ДВ, бр. 107 от 2024 г.) Броят на служителите и структурата на администрацията на Висшия съдебен съвет се определят от пленума на Висшия съдебен съвет по предложение на членовете на Висшия съдебен съвет и/или на главния секретар. Раздел II. Главен секретар Чл. 64. (1) За главен секретар на Висшия съдебен съвет може да се назначи лице, което отговаря на изискването по чл. 164, ал. 2 от Закона за съдебната власт . (2) Главният секретар се назначава с решение на пленума на Висшия съдебен съвет след провеждане на конкурс съгласно Правилата за провеждане на конкурс за назначаване на главен секретар на Висшия съдебен съвет. (3) Главният секретар осъществява административното ръководство на администрацията за подготовка на заседанията на пленума на Висшия съдебен съвет и колегиите и изпълнение на техните актове, като: 1. организира подготовката на заседанията на пленума на Висшия съдебен съвет и колегиите; 2. предлага на председателстващия проекта на дневен ред за заседанията на пленума на Висшия съдебен съвет и колегиите след подаване на материали от съответните комисии, членове на Висшия съдебен съвет, работни групи; 3. осъществява непосредствен контрол върху дейността на звено \"Стенографи\" по изготвянето на пълния и краткия стенографски протокол от заседанията на пленума и колегиите; 4. организира изпълнението на решенията на пленума и колегиите; 5. участва в заседанията на пленума на Висшия съдебен съвет и на колегиите, като може да представя становища по въпроси от дневния ред от неговата компетентност; 6. може да участва в заседанията на постоянните комисии при Висшия съдебен съвет без право да гласува; 7. организира поддържането на интернет страницата на Висшия съдебен съвет. (4) Главният секретар като работодател на служителите от администрацията ръководи, координира и контролира функционирането на администрацията на Висшия съдебен съвет, при което: 1. назначава, освобождава и командирова в страната и в чужбина служителите в администрацията на Висшия съдебен съвет; 2. организира и провежда конкурсите, атестирането и повишаването в ранг на съдебните служители от администрацията на Висшия съдебен съвет съгласно вътрешни правила, утвърдени от него; 3. утвърждава със заповед щатното разписание на администрацията на Висшия съдебен съвет; 4. утвърждава вътрешни правила за дейностите, осъществявани от администрацията; 5. контролира разходите на администрацията на Висшия съдебен съвет; 6. контролира и отговаря за работата с документите, за тяхното съхраняване и архивиране и за опазването на служебната информация; 7. определя реда за документооборота, деловодната и архивната дейност в администрацията; 8. поощрява служители от администрацията на Висшия съдебен съвет с отличие или награда за проявени висок професионализъм, образцово изпълнение на служебните задължения и високи нравствени качества; 9. реализира дисциплинарната отговорност на служителите за извършени от тях дисциплинарни нарушения; 10. организира обучението на съдебните служители и повишаването на тяхната квалификация; 11. отговаря за създаването на условия за нормална и ефективна работа на членовете на Висшия съдебен съвет и на администрацията; 12. разпределя съобразно функционалната компетентност на административните звена задачите за изпълнение; 13. осъществява непосредствен контрол върху дейността на звено \"Финансови контрольори\". (5) Конкретните задачи за администрацията, формулирани от пленума, колегиите, комисиите и отделни членове на Висшия съдебен съвет, се възлагат на администрацията чрез главния секретар в обем и срокове, съгласувани с него. (6) Главният секретар осъществява методическо ръководство и контрол по отношение на съдебните администратори. (7) При осъществяването на своите функции главният секретар може да: 1. изисква от органите на съдебната власт, от централните и териториалните органи на изпълнителната власт, органите на местното самоуправление, както и от други органи и организации, информация и материали, необходими за осъществяване правомощията на Висшия съдебен съвет; 2. участва в срещи и комисии с представители на други органи или организации по тяхна покана или по възлагане от Висшия съдебен съвет; 3. осъществява контакти с представители на органите на съдебната власт, законодателната власт, централните и териториалните органи на изпълнителната власт и органите на местното самоуправление, на международни органи и организации, както и с граждани. (8) С решение на пленума на Висшия съдебен съвет на главния секретар могат да бъдат възложени за изпълнение и други функции. (9) Главният секретар в изпълнение на правомощията си издава правила, разпореждания и заповеди, които са задължителни за съдебните служители от администрацията на Висшия съдебен съвет. (10) Главният секретар при отсъствие може да делегира свои правомощия на съдебен служител от администрацията и да определя неговите функции със заповед. Раздел III. Функции и организация на работата на администрацията на Висшия съдебен съвет Чл. 65. (1) Администрацията на Висшия съдебен съвет включва: 1. дирекция \"Бюджет и финанси\"; 2. дирекция \"Управление на собствеността на съдебната власт\"; 3. дирекция \"Правна\"; 4. (изм. - ДВ, бр. 107 от 2024 г.) дирекция \"Информационни технологии\"; 5. (изм. - ДВ, бр. 107 от 2024 г.) дирекция \"Атестиране, конкурси и кадрова дейност на съдии\"; 6. (изм. - ДВ, бр. 107 от 2024 г.) дирекция \"Атестиране, конкурси и кадрова дейност  на прокурори и следователи\"; 7. (доп. - ДВ, бр. 107 от 2024 г.) дирекция \"Международна дейност, връзки с обществеността и протокол\"; 8. дирекция \"Човешки ресурси, административно и техническо обслужване и класифицирана информация\"; 9. (нова - ДВ, бр. 107 от 2024 г.) дирекция \"Дисциплинарна дейност\"; 10. (нова - ДВ, бр. 107 от 2024 г.) дирекция \"Съдебна карта, натовареност и съдебна статистика\". (2) (Изм. - ДВ, бр. 107 от 2024 г.) Като самостоятелни звена в администрацията на Висшия съдебен съвет се структурират звено \"Финансови контрольори\" и звено \"Стенографи\". Чл. 66. (1) Дирекциите се ръководят от директор, който организира, координира и контролира изпълнението на възложените им функции и своевременно докладва за осъществяването им. (2) Директорът на дирекция разпределя и възлага задачите по отдели, сектори и звена по естество и специфика, като предлага на главния секретар мерки за подобряване организацията на работа в дирекцията. Чл. 67. (1) Отделите се ръководят от началник на отдел, който организира, координира и контролира изпълнението на работата на съдебните служители в съответния отдел и своевременното изпълнение на възложените им задачи. (2) Началникът на отдел разпределя и възлага задачите в ресорните сектори и звена по естество и специфика, като предлага на главния секретар и на директора на дирекция мерки за подобряване организацията на работа в отдела. Чл. 68. (Изм. и доп. - ДВ, бр. 107 от 2024 г.) Самостоятелните звена са на пряко подчинение на главния секретар. Чл. 69. Дирекция \"Бюджет и финанси\" осъществява функции по изготвяне на проекта на бюджета на съдебната власт и организира изпълнението на бюджета, като: 1. във връзка с бюджетното финансиране: а) (доп. - ДВ, бр. 107 от 2024 г.) изготвя бюджетите на второстепенните разпоредители в рамките на утвърдения от Народното събрание бюджет на съдебната власт по елементи на Единната бюджетна класификация и по функционални области, както и в програмен формат и ги предлага за утвърждаване от Висшия съдебен съвет; б) организира текущото финансиране на второстепенните разпоредители по бюджета на съдебната власт съгласно утвърдените бюджети чрез системата за електронни разплащания \"СЕБРА\", като: ежедневно обработва инициираните платежни нареждания; контролира извършването на разходите на органите на съдебната власт в рамките на утвърдените им бюджети; поддържа ежедневен регистър за усвоените чрез СЕБРА средства по параграфи на Единната бюджетна класификация; в) (нова - ДВ, бр. 107 от 2024 г.) извършва разпределение по органи на съдебната власт в СЕБРА на сторнирани обороти и изготвя искания до Министерството на финансите за възстановяване на лимит; г) (предишна б. \"в\" - ДВ, бр. 107 от 2024 г.) ежедневно публикува на интернет страницата на Висшия съдебен съвет информация за извършените плащания в СЕБРА общо за системата на съдебната власт, по второстепенни системи с бюджет и по код за вид плащане за всеки работен ден; д) (предишна б. \"г\" - ДВ, бр. 107 от 2024 г.) поддържа и актуализира регистър на бюджетните организации в съдебната система чрез създадената за целта в СЕБРА функционалност; е) (предишна б. \"д\" - ДВ, бр. 107 от 2024 г.) подготвя предложения за извършване на корекции по бюджетите на второстепенните разпоредители по искания от органите на съдебната власт или служебни след експертен анализ; ж) (предишна б. \"е\" - ДВ, бр. 107 от 2024 г.) извършва корекции по бюджетите на второстепенните разпоредители след утвърждаването им от Висшия съдебен съвет и своевременно изпраща актуализираните бюджети на органите на съдебната власт; з) (предишна б. \"ж\" - ДВ, бр. 107 от 2024 г.) изготвя месечното разпределение на бюджета на съдебната власт и извършва актуализацията му съгласно утвърдените от Висшия съдебен съвет корекции; и) (предишна б. \"з\" - ДВ, бр. 107 от 2024 г.) ежемесечно изпраща заявки за субсидия и лимит за разходи на съдебната власт за утвърждаване от Министерството на финансите съгласно закона за държавния бюджет на Република България; й) (предишна б. \"и\" - ДВ, бр. 107 от 2024 г.) поддържа регистър за ежемесечно контролиране на изпълнението на бюджета на органите на съдебната власт по основни параграфи и подпараграфи на Единната бюджетна класификация; к) (предишна б. \"й\" - ДВ, бр. 107 от 2024 г.) поддържа регистър за разпределението на допълнително отпуснатите средства по бюджетите на органите на съдебната власт по източници; л) (предишна б. \"к\" - ДВ, бр. 107 от 2024 г.) анализира извършените разходи по критерии, зададени от ръководството на Висшия съдебен съвет; м) (предишна б. \"л\" - ДВ, бр. 107 от 2024 г.) събира и обобщава информация относно състоянието на системите за финансово управление и контрол в органите на съдебната власт; н) (предишна б. \"м\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с дължими обезщетения на магистрати и съдебни служители; о) (предишна б. \"н\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с изплащане на дължими обезщетения по Закона за отговорността на държавата и общините за вреди ; п) (нова - ДВ, бр. 107 от 2024 г.) изготвя писма-уведомления за упълномощаване на административни ръководители да се разпореждат със сметка наличности, транзитна сметка. 2. във връзка с финансовите разчети и анализи: а) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на съдебната власт, включително и по органи на съдебната власт и с разходите по функционални области, както и в програмен формат; б) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на Висшия съдебен съвет, както и в програмен формат; в) (изм. - ДВ, бр. 107 от 2024 г.) съставя проект на бюджет на съдебната власт за съответната календарна година, включително и по органи на съдебната власт и с разходи по функционални области, както и в програмен формат; г) (изм. - ДВ, бр. 107 от 2024 г.) съставя проект на бюджет на Висшия съдебен съвет за съответната календарна година, както и в програмен формат; д) обосновава и методически защитава проекта на бюджет на съдебната власт; е) дава методически указания по изготвянето на бюджета на съдебната власт; изготвя анализи и доклади по становищата на компетентните държавни органи, свързани с бюджета на съдебната власт; ж) разпределя утвърдения от Народното събрание бюджет на съдебната власт за съответната календарна година по органи на съдебната власт (в т.ч. обобщени бюджети на съдилищата) по елементи на Единната бюджетна класификация; з) изготвя ежемесечна информация за изпълнението на бюджета на съдебната власт за предходни периоди и информира Висшия съдебен съвет; и) изготвя ежемесечна информация за очакваното изпълнение по бюджета на съдебната власт към края на съответната година и я представя в Министерството на финансите; й) създава и поддържа информация, свързана с бюджета на съдебната власт и неговото изпълнение; к) поддържа информация за разпределение на допълнителните средства по бюджета на съдебната власт; л) актуализира бюджета на съдебната власт; м) изготвя необходимата документация за Министерството на финансите при необходимост от утвърждаване на допълнителни средства по бюджета на съдебната власт чрез постановление на Министерския съвет, решение на Министерския съвет или корекции между отделни първостепенни разпоредители, както и последващите документи; н) изготвя финансови обосновки към проектите на нормативни актове във връзка с чл. 28 от Закона за нормативните актове и чл. 12, ал. 2, т. 3 от Вътрешните правила за изработване на нормативни актове във Висшия съдебен съвет и оценка на въздействието им ; о) извършва периодично актуализация на приходите и разходите, както и на субсидията по бюджета на съдебната власт, и информира Министерството на финансите; п) ежемесечно консолидира и анализира данни за средствата за работна заплата на органите на съдебната власт; 3. във връзка със счетоводството и методологията: а) (изм. и доп. - ДВ, бр. 107 от 2024 г.) разпределя по параграфите на Единната бюджетна класификация одобрения бюджет на Висшия съдебен съвет и неговата администрация и с разходи по функционални области, както и в програмен формат за съответната година; б) (изм. и доп. - ДВ, бр. 107 от 2024 г.) отчита касовото изпълнение на бюджета на Висшия съдебен съвет и неговата администрация; в) анализира и контролира разходите за издръжка на Висшия съдебен съвет и неговата администрация и при необходимост предлага корекция по отделните параграфи; г) осъществява финансово-счетоводното обслужване на Висшия съдебен съвет и неговата администрация съобразно Закона за счетоводството и други нормативни актове; д) организира инвентаризация на активите, пасивите, вземанията и задълженията на Висшия съдебен съвет и на неговата администрация; е) (доп. - ДВ, бр. 107 от 2024 г.) изготвя месечни, тримесечни и годишни отчети за касово изпълнение на бюджета, сметките за средствата от ЕС и сметките за чужди средства на Висшия съдебен съвет и на неговата администрация по параграфите на Единната бюджетна класификация и с разходи по функционални области, както и в програмен формат; ж) (доп. - ДВ, бр. 107 от 2024 г.) изготвя тримесечните и годишните оборотни ведомости на Висшия съдебен съвет и на неговата администрация, както и друга отчетна информация по указания на Министерството на финансите; з) осигурява съхраняването на счетоводните документи на администрацията на Висшия съдебен съвет; и) организира единна счетоводна отчетност в системата на Висшия съдебен съвет, изготвя единен индивидуален сметкоплан на ползваните счетоводни сметки и подсметки; й) изготвя обяснителна записка към тримесечните отчети и годишния финансов отчет, с която се оповестява прилаганата счетоводна политика в органите на съдебната власт; к) (доп. - ДВ, бр. 107 от 2024 г.) приема и обобщава месечните, тримесечните и годишните отчети за касово изпълнение на бюджета, сметките за средствата от ЕС и сметките за чужди средства на органите на съдебната власт и ги представя на Министерството на финансите и на Сметната палата по параграфите на Единната бюджетна класификация и с разходи по функционални области, както и в програмен формат; л) (доп. - ДВ, бр. 107 от 2024 г.) приема и обобщава тримесечните и годишните оборотни ведомости на органите на съдебната власт и ги представя на Министерството на финансите и на Сметната палата, както и друга отчетна информация по указания на Министерството на финансите; м) поддържа счетоводни регистри по основните показатели на Единната бюджетна класификация; н) обработва и осчетоводява документи за приходите и разходите по Единната сметка и поддържа кореспонденция с Националната агенция за приходите; о) (изм. и доп. - ДВ, бр. 107 от 2024 г.) поддържа кореспонденция с органите на съдебната власт относно освобождаването на лимити, сторниране на обороти за плащанията, преминали през (СЕБРА) и грешно постъпили суми по сметките на Висшия съдебен съвет; п) осъществява контрол и анализ върху финансовата и нефинансовата информация, представена в периодичните отчети за касовото изпълнение на бюджета и годишните финансови отчети на второстепенните разпоредители с бюджети; р) (изм. - ДВ, бр. 107 от 2024 г.) дава методически указания по прилагането на нормативните актове, свързани с финансово-счетоводната дейност - изготвянето на отчетите за касовото изпълнение на бюджета (месечни, тримесечни и годишни), сметките за средствата от ЕС и сметките за чужди средства и оборотни ведомости, до всички второстепенни разпоредители с бюджет; с) на основата на счетоводните отчети изготвя справки, становища и предложения за подобряване на финансовата дисциплина и отчетност; т) провежда периодични семинари за обучаване на счетоводните кадри в съдебната система; у) изготвя становища на Висшия съдебен съвет във връзка с въпроси и проблеми, свързани със счетоводството и методологията на органите на съдебната власт, поставени от други ведомства, контролни и финансови институции; ф) обработва и осчетоводява документи за строителство и основен ремонт на недвижимите имоти, както и за задължения, произтичащи от собствеността на имотите - данъци, такси, наеми, застраховки, преоценки и други разходи; х) обработва и осчетоводява документи за разходи по сключени договори за наем на недвижими имоти; ц) обработва и осчетоводява документи за приходи и възстановени разходи за отдадените под наем недвижими имоти или части от недвижими имоти на съдебната власт; подава данъчна декларация по Закона за данъка върху добавената стойност; ч) поддържа финансови досиета във връзка с изпълнение на договори, сключени с изпълнители, извършващи строително-ремонтни дейности в сгради на органите на съдебната власт и финансирани от Висшия съдебен съвет, както и по договори за наем; ш) (нова - ДВ, бр. 107 от 2024 г.) подава декларации, свързани с дейността на Висшия съдебен съвет и неговата администрация, пред Националната агенция по приходите и Националния осигурителен институт, както и справки към други бюджетни организации; щ) (нова - ДВ, бр. 107 от 2024 г.) ежегодно и на тримесечие подава данни в Националния статистически институт; ъ) (нова - ДВ, бр. 107 от 2024 г.) съставя и представя годишния финансов отчет на съдебната власт за приемане от пленума на Висшия съдебен съвет. 4. (нова - ДВ, бр. 107 от 2024 г.) във връзка с методологията и подпомагането на бюджетната дейност: а) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на средносрочната бюджетна прогноза на съдебната власт; б) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на проекта на бюджет на съдебната власт за съответната година; в) обобщава информацията от органите на съдебната власт и изготвя отчет на показателите за изпълнение по бюджетните програми към отчета за изпълнението на програмния бюджет за съответния период; г) извършва периодични прегледи, анализи и доклади за системата от показатели за изпълнение по бюджетните програми и при необходимост предлага оптимизирането им съгласно приетата от пленума на Висшия съдебен съвет Методология за програмно бюджетиране в съдебната власт; д) дава методически указания по изготвянето и отчитането на програмния бюджет на съдебната власт във връзка с планирането и отчитането на показателите за изпълнение и постигнатите резултати; е) изготвя вътрешни правила за регламентиране на етапите и процесите по изготвяне и отчитане на бюджета на съдебната власт в програмен формат във връзка с чл. 7, ал. 7 от Закона за публичните финанси ; ж) изготвя справки и становища относно финансова обезпеченост по искания на комисиите към Висшия съдебен съвет; з) изготвя справки, свързани с изпълнението на бюджета за текущата година, изискани от Министерството на финансите. Чл. 70. (Изм. - ДВ, бр. 107 от 2024 г.) Дирекция \"Управление на собствеността на съдебната власт\" осъществява следните функции: 1. във връзка с инвестиционната политика, свързана с изпълнението на бюджета за капиталови разходи и текущата поддръжка на съществуващия сграден фонд, подпомага и координира цялостната дейност, като: а) проучва необходимостта от ново строителство, реконструкции и основни ремонти на сградния фонд на съдебната власт, включително като обобщава и анализира предложенията на органите на съдебната власт; б) подготвя доклади относно състоянието на имотите, подлежащи на основен ремонт, проектиране или ново строителство; в) изготвя проект на годишна инвестиционна програма на съдебната власт (по обекти и по вид на капиталовите разходи) в рамките на утвърдения бюджет на съдебната власт; г) изготвя и актуализира цялостната документация за капиталовите разходи по бюджета на съдебната власт - разчети и отчети за изразходваните средства с инвестиционно предназначение; д) изготвя предложения за финансиране на обектите за основен ремонт, строителство, придобиване на дълготрайни материални активи на второстепенните разпоредители по бюджета на съдебната власт и по външни програми; е) изготвя предложения за корекции на средствата за капиталови разходи по бюджета на второстепенните разпоредители при необходимост; ж) изготвя анализи, справки и приложения относно проектобюджети и бюджетни прогнози за ангажиментите по капиталовите разходи на съдебната власт; з) подготвя заявка за потребностите от възлагане на обществени поръчки за инженеринг, строителство, текущи ремонти и услуги и включване в обобщена заявка и график за възлагане на обществени поръчки за съответната година съгласно утвърдените правила във Висшия съдебен съвет; и) изготвя техническите задания за възлагане на проектиране и строителство на нови обекти и реконструкция на съществуващите; й) организира и участва в приемателни комисии за завършените обекти; к) осъществява текущ контрол при изпълнението на строително-монтажните работи и доставки, проверява съставените актове и строителни книжа на обектите; л) осъществява методическа помощ и подготвя правила/указания във връзка с изпълнението на Инвестиционната програма на Висшия съдебен съвет и разходването на средства от бюджета на съдебната власт за текуща поддръжка на сградния фонд; м) отговаря за съставянето на техническите паспорти на сградния фонд на съдебната власт; н) отговаря за съхраняването на проектна и техническа документация на сградния фонд на съдебната власт; о) води регистър на предложения/искания за инвестиции в текущи ремонти на сградния фонд на съдебната власт; п) анализира постъпилите искания, касаещи текущи и аварийни ремонти, и изготвя предложения за корекции на средства по § 10-00 \"Текущ разход\" по бюджета на второстепенните разпоредители, при необходимост; 2. във връзка с управлението на собствеността на съдебната власт подпомага дейностите по придобиване, управление, стопанисване, ползване, поддържане и разпореждане с имотите на съдебната власт, като: а) документира собствеността върху имотите на съдебната власт и всички настъпили промени в собствеността като вид и обем; б) води регистър, като поддържа и актуализира единна база данни за имотите на съдебната власт; поддържа и съхранява досиетата на имотите на съдебната власт; в) изготвя и представя становища за разпределение на имотите на съдебната власт; г) организира проучвания за възможности за допълване на сградния фонд за нуждите на съдебната власт, като анализира и предлага процедури по безвъзмездно предоставяне на сгради и терени, включително придобиване на имоти или вещни права; д) организира, осъществява контрол и изготвя становища за правилното, законосъобразното и ефективното ползване и стопанисване на имотите на съдебната власт; е) изготвя становища по проекти на актове на Министерския съвет, свързани с процедури по Закона за държавната собственост и правилника за прилагането му; ж) организира дейностите, свързани с процедури за отдаване под наем на недвижими имоти или части от недвижими имоти - държавна собственост, при условията и по реда на Закона за държавната собственост и правилника за прилагането му; з) предлага предприемане на разпоредителни действия с имоти - държавна собственост, предоставени за нуждите на съдебната власт; и) организира приемане на предоставени за управление имоти и предаване на имоти с отпаднала необходимост за съдебната власт; й) анализира и организира дейностите, свързани с процедурите по Закона за местните данъци и такси ; к) подпомага инвентаризацията на имотите на съдебната власт; л) поддържа регистри на имотите - частна държавна собственост, предоставени в управление на Висшия съдебен съвет за жилищни нужди: регистър на кандидатите за настаняване във ведомствени жилища, регистър на настанените във ведомствени жилища лица и регистър на свободните жилища; м) организира дейностите по стопанисване и разпределение на ползването на имотите - частна държавна собственост, от ведомствения жилищен фонд; н) организира и контролира изпълнението на договорите за наем, по които страна е Висшият съдебен съвет; 3. изготвя и съгласува проекти на договори във връзка с управлението на собствеността, по които страна е Висшият съдебен съвет; 4. във връзка с организацията по възлагане на обществените поръчки, свързани с управление на собствеността на съдебната власт: а) изготвя техническите задания и техническите спецификации за възлагане по Закона за обществените поръчки на проектиране и строителство на нови обекти и реконструкция на съществуващите, за доставки на оборудване; б) изготвя техническите задания и техническите спецификации за възлагане по Закона за обществените поръчки на имуществено застраховане, оценяване на имотите на съдебната власт, дейности по кадастъра и други; в) осъществява текущ контрол по изпълнението на сключените договори за възлагане на обществени поръчки (срокове, гаранции, неустойки), по които страна е Висшият съдебен съвет; г) съгласува проекти на договори за строителство, инженеринг, проектиране и свързаните с изпълнението им акцесорни договори; д) организира провеждането на експертни технико-икономически съвети за оценка и приемане на извършените проектни работи. Чл. 71. Дирекция \"Правна\" осъществява следните функции: 1. във връзка с правното обслужване: а) (доп. - ДВ, бр. 107 от 2024 г.) осигурява експертно участие в постоянните и временните комисии на пленума и колегиите; б) проучва постъпили сигнали, молби и предложения, подготвя становища по тях и ги докладва в комисиите на пленума или колегиите, от чиято компетентност са те; в) (нова - ДВ, бр. 107 от 2024 г.) администрира работата с предложения и сигнали от граждани и представители на организации съгласно глава осма от Административнопроцесуалния кодекс , подадени до Висшия съдебен съвет и/или неговите колегии, и ги разглежда по реда на Вътрешните правила за организация на работата с предложения и сигнали, които постъпват във Висшия съдебен съвет; г) (нова - ДВ, бр. 107 от 2024 г.) извършва проучвания и събира информация за изготвяне на становища за притежаваните нравствени качества на кандидатите в конкурсите за заемане на длъжност в органите на съдебната власт, както и за кандидатите за административни и заместник-административни ръководители, и изготвя проекти на становища; д) (предишна б. \"в\" - ДВ, бр. 107 от 2024 г.) осъществява методическа помощ и координация по отношение на правното обслужване на дейностите в другите дирекции на администрацията на Висшия съдебен съвет; е) (изм. - ДВ, бр. 70 от 2022 г., предишна б. \"г\" - ДВ, бр. 107 от 2024 г.) подпомага Висшия съдебен съвет при изпълнение на задълженията му като администратор на лични данни, както и отговаря за воденето на регистъра по чл. 30 от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 94/46/ЕО; ж) (предишна б. \"д\" - ДВ, бр. 107 от 2024 г.) изготвя предложения и становища по принципни въпроси и решения, методически указания и стратегии за съдебната система; з) (предишна б. \"е\" - ДВ, бр. 107 от 2024 г.) изготвя анализи, становища, доклади и проекти на решения по възложени от пленума и колегиите на Висшия съдебен съвет въпроси, свързани с упражняване на правомощията на административния орган; и) (предишна б. \"ж\" - ДВ, бр. 107 от 2024 г.) изготвя правни становища по процедури и дейности на Висшия съдебен съвет и/или на другите структурни звена в администрацията на Висшия съдебен съвет; й) (предишна б. \"з\", доп. - ДВ, бр. 107 от 2024 г.) изготвя проекти на решения за предоставяне или за отказ за предоставяне на достъп до обществена информация по Закона за достъп до обществена информация въз основа на предоставено мотивирано становище от съответната дирекция и/или комисия за наличието на информацията и нейния характер и води и поддържа регистър на заявленията за достъп до обществена информация; к) (нова - ДВ, бр. 107 от 2024 г.) осъществява контрол за законосъобразност на актовете, свързани с възникването, изменението и прекратяването на трудовите правоотношения на съдебните служители в администрацията на Висшия съдебен съвет. 2. във връзка с нормативната дейност: а) (изм. и доп. - ДВ, бр. 107 от 2024 г.) участва в подготовката на проекти на нормативни актове от компетентността на пленума на Висшия съдебен съвет и изготвя предварителни и частични оценки на въздействието им; б) (нова - ДВ, бр. 107 от 2024 г.) участва в подготовката на вътрешноведомствени правила; в) (предишна б. \"б\" - ДВ, бр. 107 от 2024 г.) участва в изготвянето на становищата на пленума и на колегиите на Висшия съдебен съвет по нормативни актове, които се отнасят до съдебната система и са внесени за утвърждаване или съгласуване от Висшия съдебен съвет; г) (предишна б. \"в\" - ДВ, бр. 107 от 2024 г.) изготвя проекти на становища до Конституционния съд по дела, по които Висшият съдебен съвет е конституиран като заинтересована страна; 3. във връзка с процесуалното представителство на Висшия съдебен съвет: а) изготвя искови молби, жалби, възражения, отговори и писмени бележки по съдебни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; б) изготвя жалби, възражения и становища до административни органи и участва в административни производства пред тях по пълномощие на пленума или колегиите; в) (нова - ДВ, бр. 107 от 2024 г.) изготвя молби, искания и справки по изпълнителни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; г) (предишна б. \"в\" - ДВ, бр. 107 от 2024 г.) изготвя проекти на становища по обсъждани въпроси от пленумите на Върховния касационен съд и Върховния административен съд, свързани с организацията на съдебната власт; 4. във връзка с управлението на цикъла на обществените поръчки: а) координира, администрира и контролира цялостния процес по планиране и провеждане на обществените поръчки на Висшия съдебен съвет съобразно Вътрешните правила за управление на цикъла на обществените поръчки; б) координира и организира и всички дейности във връзка с подготовката за възлагане на обществени поръчки; в) съвместно със структурното звено - заявител, разработва документи по процедурите за възлагане на обществени поръчки; г) координира процеса на провеждането на процедурите и възлагането на обществени поръчки в съответствие с нормативните изисквания и приложимите правила за обществените поръчки; д) изготвя проекти на договори за възлагане на обществени поръчки и организира сключването им; е) води регистър на проведените процедури за възлагане на обществени поръчки през съответната година, води и съхранява досиета на проведените процедури за възлагане на обществени поръчки и организира архивирането им съобразно действащите Вътрешни правила за управление на цикъла на обществените поръчки; ж) подготвя становища във връзка с прилагането на Закона за обществените поръчки и свързаните с него подзаконови нормативни актове; з) подготвя и изпраща за публикуване в нормативно установените срокове необходимата информация при възлагането на обществените поръчки до Агенцията по обществените поръчки и до \"Официален вестник\" на Европейския съюз в приложимите случаи; и) оказва методическа помощ на останалите структурни звена във Висшия съдебен съвет по въпроси, свързани с организирането и провеждането на процедури по Закона за обществените поръчки и възлагането на обществени поръчки; й) участва в разработването на вътрешните правила по Закона за обществените поръчки и подзаконовите нормативни актове по прилагането му; к) (доп. - ДВ, бр. 107 от 2024 г.) води и поддържа регистър на договорите за възлагане на обществени поръчки, сключени от Висшия съдебен съвет; 5. (отм., нова - ДВ, бр. 107 от 2024 г.) във връзка с международни програми и проекти осъществява следните функции: а) във връзка с планирането, проучването, подготовката, управлението, изпълнението, мониторинга и контрола на международни и европейски проекти: аа) събира актуална информация за възможностите на ВСС да кандидатства с проекти по различни програми; бб) идентифицира и извършва оценка на потребностите от външно финансиране на изпълняваните от ВСС политики и програми и идентифицира подходящи програми; вв) координира кандидатстването, управлението и изпълнението на проектите по програми, финансирани от ЕС и други донори, по които ВСС е бенефициент/партньор - съгласно правилата на съответната програма, регламенти на ЕС и действащото национално законодателство; б) във връзка с разходването на средствата по одобрените за финансиране проекти: аа) води и поддържа регистър на договорите, сключени от ВСС във връзка с изпълнението на европейски и международни проекти; бб) осигурява извършването на проверки от национални и европейски верифициращи, одитиращи и контролиращи органи; в) във връзка с координиране дейностите по усвояване на средства по съответните програми: аа) изготвя становища до ВСС по проектните предложения на органите на съдебната власт с оглед избягване на двойно финансиране и дублиране на дейности; бб) поддържа и актуализира електронен регистър за всички текущи и приключили проекти на ВСС; вв) анализира нуждата от обучения в АВСС и предлага обучения за управление на европейски и международни програми и проекти. Чл. 72. (Изм. - ДВ, бр. 107 от 2024 г.) Дирекция \"Информационни технологии\" осъществява следните функции: 1. във връзка с внедряването на съвременните информационни и комуникационни технологии: а) (изм. - ДВ, бр. 107 от 2024 г.) участва в разработването на планове и стратегии за внедряване на съвременни информационни и комуникационни технологии в администрацията на Висшия съдебен съвет и органите на съдебната власт и организира тяхното изпълнение; б) разработва технически задания за внедряване на хардуер и софтуер във Висшия съдебен съвет и органите на съдебната власт; в) участва в разработването и прилагането на методологии, правила и процедури в областта на информационните и комуникационните технологии във Висшия съдебен съвет и органите на съдебната власт; г) подпомага Висшия съдебен съвет при осъществяване на правомощията му по реализация на стратегията за въвеждане на съвременни информационни и комуникационни технологии в съдебната власт; д) подготвя становища по представените на Висшия съдебен съвет проекти за изграждането и внедряването на информационни и комуникационни технологии; е) (изм. - ДВ, бр. 107 от 2024 г.) участва в разработването, прилагането и контролира изпълнението на процедури за сигурност на информационните и комуникационните системи с цел осигуряване на ефективна защита на информационните ресурси на Висшия съдебен съвет и органите на съдебната власт; 2. във връзка със софтуерната и хардуерната поддръжка и актуализацията на използваните информационни и комуникационни системи: а) координира и подпомага планирането на осигуряването на необходимия хардуер и софтуер в органите на съдебната власт; б) осигурява поддържането и използването на хардуера и софтуера в администрацията на Висшия съдебен съвет; в) осигурява правилното функциониране и актуализиране на използваните от Висшия съдебен съвет софтуер и хардуер; г) (нова - ДВ, бр. 107 от 2024 г.) осигурява правилното функциониране и актуализиране на компютърната и комуникационната техника, собственост на Висшия съдебен съвет, инсталирана в центровете за съхранение на данни на съдебната система; д) (предишна б. \"г\" - ДВ, бр. 107 от 2024 г.) поддържа изправността на всички хардуерни и софтуерни системи в администрацията на Висшия съдебен съвет; е) (предишна б. \"д\" - ДВ, бр. 107 от 2024 г.) изготвя указания и методика за работа, обучаване и подпомагане на служителите в администрацията и членовете на Висшия съдебен съвет при работата с внедрените хардуер и софтуер; ж) (предишна б. \"е\" - ДВ, бр. 107 от 2024 г.) осигурява поддържането на компютърната техника, локалните мрежи и комуникационното оборудване във Висшия съдебен съвет; з) (предишна б. \"ж\" - ДВ, бр. 107 от 2024 г.) организира закупуването на нов хардуер и софтуер и ги въвежда в експлоатация; 3. (нова - ДВ, бр. 107 от 2024 г.) във връзка с методологията и развитието на централизираните информационни системи: а) участва в изграждането и актуализирането на централизираните информационни системи в органите на съдебната власт; б) осигурява развитието и управлението на централизираните информационни системи в органите на съдебната власт; в) осигурява оперативната съвместимост между системите, използвани от органите на съдебната власт; г) осъществява контрол на разработчиците по време на разработване и внедряване на системите; д) обобщава постъпили искания от съдилищата за добавяне на нови и/или промяна на съществуващи функционалности в системите на база на реалната им работа и/или при промяна на действащото законодателство; е) преценява необходимостта от извършване на промени по архитектурата на системите; ж) изпълнява функциите на единствена и единна централизирана точка за контакт между разработчиците и потребителите на системите; з) отговаря на запитвания и оказва техническа и методологична помощ при възникнали въпроси и/или проблеми при работата с централизираните информационни системи; и) координира дейностите по ефективното прилагане на мерките за публичност и прозрачност във връзка с публикуването на съдебните актове на съдилищата. 4. (отм. - ДВ, бр. 107 от 2024 г.) 5. (отм. - ДВ, бр. 107 от 2024 г.) 6. (отм. - ДВ, бр. 107 от 2024 г.) Чл. 73. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на съдии\" подпомага дейността на Комисията по атестирането и конкурсите към съдийската колегия, като осъществява следните функции: 1. във връзка с атестирането и повишаването на място в по-горен ранг на съдии: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по атестиране по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители и за назначаване на заместници на административни ръководители; ж) предлага становища на комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на съдийската колегия на Висшия съдебен съвет, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши съдии, за първоначално назначаване, за повишаване и за преместване в съдилищата: а) обобщава и анализира предложения от органите на съдебната власт във връзка с планирането на длъжности за обявяване на конкурси в съдилищата; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване провеждането на писмените и устните изпити; в) подпомага дейността на Комисията по атестиране и конкурси при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по атестиране и конкурси по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши съдии; з) обобщава, анализира и подготвя информация във връзка с изтичащите срокове на младшите съдии и назначаването им на длъжност \"съдия\" в районните съдилища; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестиране и конкурси становища по документите на всички кандидати с оглед извършване на проверка и произнасяне за съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на съдии в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на съдилищата, както и за поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите съдии и за съдиите-наставници в съдилищата; в) обобщава, анализира и предлага становища във връзка с провеждането на процедури за оптимизиране щатната численост в съдилищата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители и персонален състав на членове на помощни атестационни комисии; д) разработва годишно планиране за предстоящите процедури за атестиране на съдии по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) обобщава, анализира и докладва информация във връзка с прекратяване на командироването в съответствие със законовите предпоставки; з) съставя, води и съхранява кадровото дело на всеки съдия в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на съдии; 7. разработва анализи, справки и становища във връзка с атестирането, конкурсите и кадровата дейност на съдии. Чл. 74. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на прокурори и следователи\" подпомага дейността на Комисията по атестирането и конкурсите към прокурорската колегия на Висшия съдебен съвет, като осъществява следните функции: 1. във връзка с атестирането и повишаването на място в по-горен ранг на прокурори и следователи: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители; ж) предлага становища на членовете на Комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на прокурорската колегия, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши прокурори и младши следователи, за първоначално назначаване, за повишаване и за преместване в органите на Прокуратурата на Република България: а) обобщава и анализира предложения от органите на съдебна власт във връзка с планирането на длъжности за обявяване на конкурси в органите на Прокуратурата на Република България; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване по провеждането на писмените и устните изпити; в) подпомага дейността на Комисията по атестирането и конкурсите при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши прокурори и младши следователи; з) обобщава, анализира и подготвя информация във връзка с изтичащите срокове на младшите прокурори и младшите следователи и назначаването им на длъжност \"прокурор\" в районните прокуратури и \"следовател\" в следствените отдели в окръжните прокуратури; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестирането и конкурсите становища по документите на всички кандидати с оглед извършване на проверка и произнасяне по съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на прокурори и следователи в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на прокуратурите, както и поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите прокурори и следователи, както и за прокурорите и следователите наставници в прокуратурата; в) обобщава, анализира и предлага становища във връзка с провеждането на процедури за оптимизиране щатната численост в прокуратурата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители; д) разработва годишно планиране за предстоящите процедури за атестиране на прокурори и следователи по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) разработва становища във връзка с предложения за командироване на прокурори и следователи в съответствие със Закона за съдебната власт ; з) съставя, води и съхранява кадровото дело на всеки прокурор и следовател в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на прокурори и следователи; 7. разработва анализи, справки и становища във връзка с атестирането, конкурсите и кадровата дейност на прокурори и следователи. Чл. 75. (Нов - ДВ, бр. 107 от 2024 г.) Дирекция \"Международна дейност, връзки с обществеността и протокол\" осъществява следните функции: 1. по отношение на международната дейност на Висшия съдебен съвет: а) координира и осигурява организационно дейността и контактите на Висшия съдебен съвет с други национални, чуждестранни и международни институции и органите на съдебната власт по въпроси, свързани с международното сътрудничество; б) поддържа информация, необходима за осъществяването на институционалните и международните контакти на Висшия съдебен съвет; в) проучва международните инициативи в сферата на дейност на Висшия съдебен съвет и ги предоставя на вниманието на членовете на Висшия съдебен съвет; г) координира работата на Висшия съдебен съвет във връзка с предоставяне на информация за изготвянето на Информационното табло на ЕС в областта на правосъдието; д) осъществява сътрудничеството между Висшия съдебен съвет и Министерството на правосъдието във връзка с предоставяне на информация за изготвянето на оценка на европейските съдебни системи от Европейската комисия за ефикасност на правосъдието (CEPEJ); е) осъществява сътрудничество с Министерството на правосъдието и координира предоставянето на информация от компетентност на Висшия съдебен съвет във връзка с изготвянето на ежегодните доклади в рамките на Европейския механизъм за върховенството на закона; ж) координира и обобщава информацията от страна на Висшия съдебен съвет по препоръките на Организацията за икономическо сътрудничество и развитие (ОИСР); з) в сътрудничество с други институции организира срещи с представители на Европейската комисия, Европейската комисия за демокрация чрез право (Венецианската комисия), ОИСР, CEPEJ и други международни организации; и) организира и координира дейности, свързани с членството на Висшия съдебен съвет и представители на съдебната власт в Европейската мрежа на съдебните съвети, Балканската и Евро-средиземноморската мрежа на съдебните съвети, Европейската съдебна мрежа по граждански и търговски дела, Европейската съдебна мрежа, Консултативния съвет на европейските съдии (КСЕС), Консултативния съвет на европейските прокурори (КСЕП), Евроджъст, Европейската прокуратура и други международни организации; й) при възлагане от пленума, колегиите, комисиите и главния секретар на Висшия съдебен съвет изготвя и отправя запитвания до чуждестранни съдебни съвети и институции със сходна дейност в рамките на двустранното и многостранното сътрудничество и изготвя преводи и обобщава получените отговори; к) осъществява комуникация с чуждестранни съдебни съвети, изготвя отговори и разпределя по компетентност запитвания, свързани с устройството и функционирането на съдебната власт в Република България; л) организира и координира с Министерството на външните работи и Постоянното представителство на Република България към ЕС участието на представители на съдебната власт като национални експерти в структурите на Европейската комисия и в гражданските мисии на Европейската служба за външна дейност по Общата политика за сигурност и отбрана на Европейския съюз; м) поддържа и актуализира информацията, свързана с международната дейност на Висшия съдебен съвет, на интернет страницата на Висшия съдебен съвет на български и английски език; н) изпълнява и други дейности, свързани с международното сътрудничество в областта на съдебната система; о) организира командировките в чужбина на членовете на Висшия съдебен съвет, магистрати, съдебни служители и експерти, командировани с решение на съдийската колегия, прокурорската колегия и пленума на Висшия съдебен съвет, изготвя заповеди за задгранични командировки; п) води международната кореспонденция на Висшия съдебен съвет и извършва писмени преводи за нуждите на членовете на Висшия съдебен съвет, администрацията на Висшия съдебен съвет и органите на съдебната власт; извършва превод на документи, свързани с участието на представители на съдебната власт в международни срещи; извършва превод при провеждане на международни срещи и мероприятия, а при обоснована необходимост осигурява външни преводачи; р) изготвя, поддържа и актуализира информация за нуждите на Висшия съдебен съвет за командированите в чужбина лица от органите на съдебната власт; с) предоставя своевременно информация на пленума, колегиите и комисиите на Висшия съдебен съвет относно приемането или изменението на европейски регламенти, директиви, актове на Съда на Европейския съюз и на други европейски органи, касаещи дейността на Висшия съдебен съвет и съдебната система, както и извършва анализи при необходимост; т) извършва проучвания и анализ по различни въпроси, касаещи опита на държавите - членки на ЕС, и други държави, в областта на устройството, организацията и управлението на съдебната власт, включително практиката на Съда на Европейския съюз и Европейската комисия за ефективност на правосъдието (CEPEJ); 2. по отношение на връзките с обществеността: а) осигурява взаимодействието на Висшия съдебен съвет със средствата за масово осведомяване; б) участва в изготвянето и осъществяването на информационната политика на Висшия съдебен съвет; в) подпомага представляващия Висшия съдебен съвет, говорителите на колегиите и членовете на Висшия съдебен съвет при организиране и координиране на техни изяви в средствата за масово осведомяване; г) осигурява публичността на дейността на Висшия съдебен съвет, като предоставя информация на средствата за масово осведомяване по въпроси от дневния ред, решения на пленума на Висшия съдебен съвет, на колегиите, на комисиите, по проекти на Висшия съдебен съвет и събития с национален и международен характер; д) осигурява и публикува на официалната интернет страница на Висшия съдебен съвет информация, свързана с изпълнението на функционалните задължения на отдел \"Връзки с обществеността и протокол\"; е) участва в организирането и провеждането на пресконференции и брифинги с участието на членове на Висшия съдебен съвет; ж) организира и провежда информационни кампании за дейността на Висшия съдебен съвет; з) осъществява мониторинг и анализира публикациите в медиите, свързани с Висшия съдебен съвет и съдебната власт, и поддържа архив; и) осигурява координацията и взаимодействието с пресслужбите на другите органи на съдебната власт, ведомства, организации и институции; й) дейностите от букви \"а)\" до \"и)\" се осъществяват под ръководство на представляващия Висшия съдебен съвет или говорителя на съответната колегия; к) уведомяват представляващия Висшия съдебен съвет и говорителите на съдийската и прокурорската колегия в случай на посегателство срещу независимостта на съдебната власт, съдия, прокурор или следовател, като се изготвя протокол за взетото решение по случая; 3. по отношение на протоколната дейност на Висшия съдебен съвет: а) организационно осигуряване на контактите и взаимодействието на Висшия съдебен съвет с други държавни органи, както и с неправителствени организации и поддържане на информация, необходима за осъществяването на институционалните контакти; б) подготвя, координира и осъществява организирането, провеждането и протоколното осигуряване на официални и работни срещи на членове на Висшия съдебен съвет, конференции, кръгли маси, както и други мероприятия в изпълнение на решения на пленума на Висшия съдебен съвет или неговите колегии, както и по разпореждане на представляващия Висшия съдебен съвет или свързани с участието на членове на Висшия съдебен съвет в церемонии, отбелязване на годишнини, форуми и др.; в) организиране и координиране на посещенията на чуждестранни делегации и подготовка на проекти на програми за посещенията им; г) организация на мероприятия в страната и международни форуми, в които участват членове на Висшия съдебен съвет; д) организиране издаването на служебни паспорти и при необходимост на визи на членовете на Висшия съдебен съвет с оглед пътуванията им във връзка с официални посещения и служебни срещи, както в държави - членки на Европейския съюз, така и в трети страни; е) организиране приема, осъществяване на логистика и координация при официални делегации, висши длъжностни лица, представители на български и чуждестранни институции и придружаващите ги лица при посещение в сградата на Висшия съдебен съвет, както и при официални, делови и работни срещи, конференции и др.; ж) координиране и контрол на процеса по осигуряване на печатни, аудио-визуални материали и други във връзка с протоколната дейност на Висшия съдебен съвет и популяризиране дейността на Висшия съдебен съвет; з) извършване и на други протоколни дейности по възлагане от представляващия Висшия съдебен съвет, членове на Висшия съдебен съвет, главния секретар; и) поддържане на регистри, свързани с протоколната дейност на ВСС. Чл. 76. Дирекция \"Човешки ресурси, административно и техническо обслужване и класифицирана информация\" осъществява следните функции: 1. във връзка с управлението на човешките ресурси във Висшия съдебен съвет и в администрацията на органите на съдебната власт: а) организира провеждането на конкурси за назначаване на служители, набирането и подбора на служителите в администрацията на Висшия съдебен съвет; б) (доп. - ДВ, бр. 107 от 2024 г.) изготвя и съхранява актовете, свързани с възникването, изменението и прекратяването на трудовите правоотношения във Висшия съдебен съвет, и други актове от областта на управлението на човешките ресурси, с изключение на тези, с които се налагат дисциплинарни наказания; в) изготвя, актуализира и съхранява длъжностните и поименните разписания на длъжностите във Висшия съдебен съвет; г) организира и подпомага разработването и актуализирането на длъжностните характеристики на служителите в администрацията на Висшия съдебен съвет и съхранява утвърдените такива; д) организира дейностите по оценяването на изпълнението на длъжността на служителите от администрацията на Висшия съдебен съвет; е) (отм. - ДВ, бр. 107 от 2024 г.) ж) осигурява изготвянето на служебни карти на членовете на Висшия съдебен съвет и на служителите от администрацията на Висшия съдебен съвет и води регистър за изготвените такива; з) (изм. и доп. - ДВ, бр. 107 от 2024 г.) води и съхранява личните трудови досиета на членовете на Висшия съдебен съвет, на дирекция \"Вътрешен одит\" и на служителите от администрацията на Висшия съдебен съвет; и) организира обучението на служителите от администрацията на Висшия съдебен съвет, предлага за утвърждаване от главния секретар на годишен обучителен календар и води регистър за проведените обучения; й) извършва дейностите по осигуряване на здравословни и безопасни условия на труд във Висшия съдебен съвет; к) (изм. - ДВ, бр. 107 от 2024 г.) поддържа публичния регистър на декларации по чл. 49 от Закона за противодействие на корупцията , подадени от служителите на администрацията на Висшия съдебен съвет, на главния секретар и на дирекция \"Вътрешен одит\"; л) (отм. - ДВ, бр. 107 от 2024 г.) м) организира и подготвя заседанията на комисиите \"Съдебна администрация\" към съдийската и прокурорската колегия, като: аа) събира, обобщава и контролира изготвянето на щатните разписания на органите на съдебната власт относно длъжностите за съдебни служители; бб) обработва предложенията на административните ръководители за промени в броя на съдебните служители, за разкриване на нови и за съкращаване на длъжности; вв) води регистри и статистики, възложени от комисиите \"Съдебна администрация\" към съдийската и прокурорската колегия; гг) участва/изготвя проекти на методически указания за работата на съдебната администрация; дд) участва/изготвя проекти на типови характеристики по длъжности за съдебните служители в органите на съдебната власт; ее) (изм. - ДВ, бр. 107 от 2024 г.) участва в подготовката на проектите на Класификатор на длъжностите по чл. 341, ал. 1 от Закона за съдебната власт ; 2. във връзка с административното обслужване на пленума и на колегиите на Висшия съдебен съвет: а) осигурява организационно заседанията на пленума и на колегиите; б) приема и обобщава в проект предложенията за включване в дневния ред за заседанията на пленума и на колегиите; в) въвежда материалите за разглеждане от пленума и от колегиите в програмен продукт за провеждане на безхартиени заседания; г) (отм. - ДВ, бр. 107 от 2024 г.) д) въвежда информация за разглежданите предложения в програмния продукт за отразяване на вота на членовете на Висшия съдебен съвет; е) (отм. - ДВ, бр. 107 от 2024 г.) ж) съхранява в оригинал приетите актове на пленума и колегиите на Висшия съдебен съвет; з) съхранява пълните стенографски протоколи и кратките протоколи за приетите решения от заседанията на пленума и на колегиите с приложени към тях оригинали на разгледаните материали; и) изготвя извлечения от пълните стенографски протоколи и кратките протоколи за приетите решения от заседанията на пленума и на колегиите; й) (изм. - ДВ, бр. 107 от 2024 г.) координира изготвянето на съпроводителни писма към извлеченията от кратките протоколи за приетите решения от заседанията на пленума и на колегиите и изпращането им на заинтересованите органи и лица в срок 3 работни дни след изготвянето на краткия протокол; к) (отм. - ДВ, бр. 107 от 2024 г.) л) води електронен служебен регистър за изпълнението на решенията на пленума и на колегиите; м) (изм. и доп. - ДВ, бр. 107 от 2024 г.) изготвя, координира и контролира графика за ползване на залите в сградата на Висшия съдебен съвет и подпомага други структурни звена при подготовката и провеждането на заседания на работни групи, срещи и др.; н) (отм. - ДВ, бр. 107 от 2024 г.) 3. във връзка с деловодното обслужване и архивната дейност: а) (изм. и доп. - ДВ, бр. 107 от 2024 г.) администрира, въвежда и поддържа база данни в административната информационна система за управление на документооборота във Висшия съдебен съвет; б) приема, регистрира, разпределя и отразява движението на входящата и вътрешната кореспонденция според нейните адресати; в) регистрира и експедира изходящата кореспонденция; г) организира приемането, обработването, комплектуването, съхраняването и използването на документите в текущия и учрежденския архив; д) извършва справки и изготвя заверени копия на документи, съхранявани в текущия и учрежденския архив; е) организира експертизата за ценността на документите от учрежденския архив, тяхната обработка и предаване в Централния държавен архив; ж) участва в подготовката за унищожаване на неценни документи с изтекъл срок на съхранение; 4. във връзка с транспортното обслужване, материално-техническото снабдяване и поддръжката на административните сгради на Висшия съдебен съвет: а) осъществява транспортното обслужване на членовете и администрацията на Висшия съдебен съвет; б) организира дейностите по приемането, регистрирането, експлоатацията, ремонта, поддръжката и бракуването на моторните превозни средства; в) осигурява техническото обслужване и поддръжката на административните сгради на Висшия съдебен съвет, системите и съоръженията и заявява текущи строително-ремонтни работи; г) организира и контролира спазването на нормативните и техническите изисквания за противопожарна защита в административните сгради на Висшия съдебен съвет; д) организира и осъществява материално-техническото снабдяване на Висшия съдебен съвет с машини, съоръжения, резервни части, инвентар, организационна техника, консумативи и материали; е) организира и осигурява почистването и отговаря за санитарно-хигиенните условия в административните сгради на Висшия съдебен съвет; 5. по отношение на класифицираната информация: а) разработва план за защита на класифицираната информация чрез организационни, физически и технически средства; б) организира процедурите за проучване по чл. 47 от Закона за защита на класифицираната информация и води регистър на издадените разрешения; в) следи за правилното определяне на нивото на класификация на информацията във Висшия съдебен съвет; г) извършва периодични проверки за движението и отчетността на материалите и документите, съдържащи класифицирана информация, както и води на отчет случаите на нерегламентиран достъп и взетите мерки; д) организира и провежда обучение в областта на защитата на класифицираната информация; е) поддържа регистратура за класифицирана информация; ж) отговаря за наличността и за правилното отчитане, приемане, използване, разпределяне, раздаване, събиране и съхраняване на материали, съдържащи класифицирана информация; з) съхранява списъците на служителите, допуснати до работа с материали, съдържащи класифицирана информация; и) следи за сроковете за защита на класифицираната информация; й) организира своевременното предаване в архива на материалите с премахнато ниво на класификация; к) (нова - ДВ, бр. 107 от 2024 г.) организира и контролира дейностите, свързани с управление при извънредни ситуации и кризи и отбранително-мобилизационна подготовка; л) (нова - ДВ, бр. 107 от 2024 г.) организира и контролира изработването на военновременен план, план за привеждане в готовност за работа във военно време, план при бедствия и извънредни ситуации и дейностите със съответните ведомства и служби, свързани със защитата на населението при бедствия и аварии и извънредни ситуации; м) (нова - ДВ, бр. 107 от 2024 г.) организира и поддържа системата за оповестяване при извънредни ситуации и степен на готовност; н) (нова - ДВ, бр. 107 от 2024 г.) разработва документи и изготвя материали, свързани с отбранително-мобилизационната подготовка на Висшия съдебен съвет. Чл. 77. (Нов - ДВ, бр. 107 от 2024 г.) Дирекция \"Дисциплинарна дейност\" осъществява следните функции: 1. подпомага комисиите по дисциплинарните производства към колегиите при разглеждане на предложенията от органите и лицата по чл. 312 от Закона за съдебната власт за налагане на дисциплинарни наказания и при разглеждане на постъпилите заповеди на административни ръководители за налагане на дисциплинарни наказания \"забележка\" на съдии, прокурори и следователи; 2. подпомага комисиите по дисциплинарните производства към колегиите при разглеждане на заповеди на административните ръководители за обръщане на внимание по чл. 327, ал. 1 от Закона за съдебната власт на магистрата и за прилагането към кадровото досие; 3. поддържа и актуализира следните регистри по колегии: вътрешен регистър на дисциплинарните дела; публичен регистър на дисциплинарните производства по Закона за съдебната власт ; вътрешен регистър на наказателни производства, по които като обвиняеми са привлечени съдия, прокурор или следовател; вътрешен регистър на заповедите на административни ръководители по чл. 327 от Закона за съдебната власт ; 4. създава досиета по образуваните дисциплинарни дела и преписки по заповеди на административни ръководители и води цялата кореспонденция по движението им; 5. подпомага дисциплинарните състави към съответните колегии при осъществяването на правомощията им; 6. подпомага колегиите на Висшия съдебен съвет при анализиране и обобщаване на резултатите по дисциплинарните производства, включително съдебната практика; 7. осъществява процесуално представителство по дисциплинарни дела и преписки; 8. докладва в комисиите по дисциплинарните производства постъпилата информация от Инспектората към Висшия съдебен съвет съгласно чл. 54, ал. 1, т. 5 от Закона за съдебната власт , както и данните от главния инспектор и министъра на правосъдието по чл. 60м от Закона за съдебната власт ; 9. изготвя проект на анализ на данните по чл. 60м от Закона за съдебната власт ; 10. докладва в комисиите по дисциплинарните производства постъпилата информация от административните ръководители по извършени проверки в районните, окръжните, административните и апелативните съдилища и прокуратурите. Чл. 77а. (Нов - ДВ, бр. 107 от 2024 г.) Дирекция \"Съдебна карта, натовареност и съдебна статистика\" осъществява следните функции: 1. По отношение на съдебната карта и натовареността: а) осигурява експертно участие в съответната комисия, от чиято компетентност са съдебната карта, натовареността и съдебната статистика; б) инициира пред съответната комисия, от чиято компетентност са съдебната карта, натовареността и съдебната статистика, предложения за законодателни промени, касаещи съдебната карта и натовареността; в) участва в изготвянето, допълването и актуализирането на правила, инструкции, правилници и др., уреждащи натовареността на съдилищата и на отделните съдии с цел ефективно разрешаване на въпроси, свързани с неравномерна и висока натовареност; г) проучва, анализира и изготвя становища по постъпили предложения за промяна на съдебната карта чрез промени в границата на съдебните райони; д) осъществява наблюдение върху факторите, които влияят на териториалната структура на органите на съдебната власт и съдебните им райони, и предлага промяна на съдебната карта; е) изготвя проект на анализ на натовареността на съдилищата по чл. 23, ал. 5, т. 12 от Закона за съдебната власт ; ж) участва в изготвянето на проекти на предложения до комисията, в чиято компетентност е съдебната карта, натовареността и съдебната статистика, относно създаване или закриване на съдилища, промяна на съдебните райони и седалищата на съдилищата, които да внесе за разглеждане от пленума съобразно отчетената степен на натовареност на съдиите и съдилищата; з) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия при постъпили предложения за изменения и допълнения на Правилата за оценка на натовареността на съдиите; и) осъществява всички административно-организационни дейности, свързани с въвеждането на различни правни институти и механизми, касаещи натовареността и съдебната карта; к) извършва анализ, след края на всеки отчетен период, на данните за показателите за оценка на натовареността на съдиите и съдилищата и при необходимост предлага проект на изменение и допълнение на Правилата за оценка на натовареността на съдиите; л) осъществява цялостен мониторинг на показателите, характеризиращи натовареността на съдилищата; м) осъществява методическа помощ и координация по отношение на дейностите, свързани със съдебната карта и натовареността на органите на съдебната власт; н) координира и осигурява организационно дейността на Висшия съдебен съвет с други национални институции и органите на съдебната власт по въпроси, свързани със съдебната карта и натовареността; о) участва в организирането и провеждането на обществени обсъждания и кръгли маси във връзка с оптимизиране структурата и организацията на дейността на съдилищата от конкретен съдебен район; п) поддържа и актуализира информация за съдебните райони и седалищата на органите на съдебната власт; р) изпълнява и други дейности, свързани с междуинституционалното сътрудничество в областта на съдебната карта и натовареността. 2. По отношение на съдебната статистика: а) изготвя и предлага за утвърждаване от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на статистически форми и методически указания за попълването им; б) изпраща до районните, окръжните, административните, военните и апелативните съдилища актуализирани статистически формуляри и методически указания за попълването им; в) събира, обработва, обобщава и съхранява шестмесечни и годишни отчети за дейността на съдилищата в Република България; г) публикува на интернет страницата на Висшия съдебен съвет обобщени шестмесечни и годишни статистически данни за дейността на съдилищата; д) въз основа на обобщените статистически данни за натовареността на съдилищата отчита степента на натовареност; е) извършва анализи на крайните резултати след приключване на периодичната обработка на статистическата информация; ж) извършва сравнителен анализ на показателите, характеризиращи дейността и определящи натовареността на съдилищата; з) извършва дейности по организиране, координиране и приемане от съответната комисия, в чиято компетентност са съдебната карта, натовареността и съдебната статистика, на обобщена информация за образуването, движението и приключването на делата във Върховния касационен съд и Върховния административен съд; и) публикува на интернет страницата на Висшия съдебен съвет обобщената статистическа информация, предоставена от Върховния касационен съд и Върховния административен съд; й) изготвя статистически анализи и предложения за оптимизиране на дейността по статистическата отчетност в органите на съдебна власт; к) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия, по отношение на предложения за изменения и допълнения на Номенклатурата на статистическите кодове по видовете дела и приложенията към Правилата за оценка на натовареността на съдиите; л) изготвя и предлага за приемане от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на Номенклатурата на статистическите кодове по видовете дела и приложенията към Правилата за оценка на натовареността на съдиите; м) подпомага дейността на комисиите към колегиите и пленума на Висшия съдебен съвет чрез предоставяне на справки с данни от събраната и обобщената статистическа информация за движението на делата и натовареността на магистратите; н) изготвя справки, информации и доклади със статистически данни, налични в базата данни на Висшия съдебен съвет, по искания от национални и международни институции, юридически и физически лица; о) предоставя на дирекция \"Правна\" справки със статистически данни, налични в базата данни на Висшия съдебен съвет, във връзка със заявления за достъп до обществена информация съгласно Вътрешните правила за достъп до обществена информация във Висшия съдебен съвет; п) осъществява методическа помощ и координация по отношение на дейностите, свързани със събиране и обработване на статистическа информация на органите на съдебната власт; р) изготвя нови и актуализира съществуващи функционални задания за създаване, внедряване и надграждане на всички информационни системи и техните модули, които са предназначени за отчитане и намаляване на натовареността на съдиите, както и осъществява текущ мониторинг и методическо ръководство във функционирането и развитието на същите, като изготвя предложения за надграждането им; координира работата по дефиниране на функционални изисквания с вътрешни и външни специалисти и експерти; изготвя периодични доклади и препоръки за подобрения с цел оптимизиране на функционалността на системите; провежда тестове и оценка на нови и съществуващи модули, като събира обратна връзка от потребителите; участва в разработването на методически указания за използване на информационните системи и провежда обучения за потребителите с цел правилното им приложение; предоставя консултации и оказва методическа помощ на съдиите и съдебните служители при възникнали въпроси и затруднения при работа със системите. Чл. 78. (1) Звено \"Финансови контрольори\" е на пряко подчинение на главния секретар на Висшия съдебен съвет и осъществява дейността си, както следва: 1. извършва предварителен контрол за законосъобразност на всички документи и действия, свързани с финансовата дейност на Висшия съдебен съвет, в съответствие със Закона за финансово управление и контрол в публичния сектор и утвърдената от министъра на финансите методология; 2. извършва необходимите проверки и изразява становище за законосъобразност преди вземането на решения за поемане на задължение и извършване на разход, свързан с финансовата дейност на Висшия съдебен съвет; 3. осъществява предварителен контрол на дейностите по усвояване на средствата от Европейските структурни фондове, както и от други донори. (2) Условията и редът за извършване на предварителен контрол се определят с Вътрешни правила за предварителен контрол във Висшия съдебен съвет. Чл. 79. Звено \"Стенографи\" организира и осъществява изготвянето на кратките протоколи за приетите решения и пълна стенограма от заседанията на пленума и колегиите на Висшия съдебен съвет, както и стенограми от други мероприятия на Висшия съдебен съвет. Раздел IV. Служители в администрацията на Висшия съдебен съвет Чл. 80. (1) Дейността на администрацията на Висшия съдебен съвет се осъществява от съдебни служители по трудово правоотношение. (2) Изменение на мястото и характера на работа на съдебния служител се извършва от работодателя при условията на чл. 120 от Кодекса на труда . (3) Съдебните служители в администрацията на Висшия съдебен съвет осъществяват своята дейност в съответствие със Закона за съдебната власт , Кодекса на труда и нормативните актове, свързани с тях, въз основа на длъжностни характеристики, утвърдени от главния секретар. Чл. 81. (1) Командироването и специализацията в чужбина на съдебните служители се извършва от главния секретар. (2) Командироването на служители в страната и ползването от тях на платен или неплатен отпуск се разрешава от главния секретар. Чл. 82. (1) Съдебните служители в администрацията на Висшия съдебен съвет са длъжни да изпълняват служебните си задължения безпристрастно и точно съобразно функционалната и длъжностната им характеристика. (2) За образцово и точно изпълнение на служебните задължения съдебните служители в администрацията на Висшия съдебен съвет имат право на отличия и награди в съответствие с правила, утвърдени от главния секретар. (3) Съдебните служители в администрацията на Висшия съдебен съвет могат да образуват и да членуват в организации, които защитават професионалните им интереси. (4) Съдебните служители в администрацията на Висшия съдебен съвет са политически неутрални при изпълнение на служебните си задължения. Чл. 83. (1) Допълнителни задължения могат да се възлагат на съдебните служители в администрацията на Висшия съдебен съвет временно - до четиридесет и пет работни дни в годината при служебна необходимост. (2) При служебна необходимост съдебните служители са длъжни да изпълняват служебните си задължения извън работно време. (3) При изпълнение на служебните си задължения съдебните служители се легитимират със служебна карта с обозначени трите им имена и длъжност. Чл. 84. Съдебните служители са длъжни да пазят като служебна тайна сведенията, които са им станали известни в кръга на службата и засягат интересите на гражданите, юридическите лица и държавата. Чл. 85. При изпълнение на служебните си задължения и в обществения живот съдебните служители трябва да имат поведение, което да не уронва престижа на съдебната власт и да съответства на Етичния кодекс на съдебните служители, приет от Висшия съдебен съвет. Чл. 86. (1) Служителят е длъжен да изпълнява законосъобразните актове и заповеди на ръководителите си, както и разпорежданията им, свързани с осъществяване на правомощията им. (2) Служителят не е длъжен да изпълни нареждане, насочено срещу него, неговата съпруга или съпруг, роднини по права линия без ограничения, по съребрена линия до четвърта степен и по сватовство до втора степен включително. В такъв случай той е длъжен незабавно да уведоми работодателя си, който от своя страна трябва да възложи изпълнението на друг служител. Чл. 87. (1) (Доп. - ДВ, бр. 107 от 2024 г.) Съдебните служители в администрацията на Висшия съдебен съвет получават възнаграждение, определено за заеманата длъжност съобразно Класификатора на длъжностите в администрацията на Висшия съдебен съвет и Националния институт на правосъдието и Инспектората на Висшия съдебен съвет, издаден от пленума на Висшия съдебен съвет. (2) При изпълнение на служебните си задължения в почивни и празнични дни съдебният служител получава допълнително възнаграждение в размер, определен от пленума на Висшия съдебен съвет. Чл. 88. (1) Служителите в администрацията на Висшия съдебен съвет задължително се застраховат срещу злополука за сметка на бюджета на съдебната власт. (2) За сметка на бюджета на съдебната власт се извършва и задължителното им обществено и здравно осигуряване. Чл. 89. Съдебните служители в администрацията на Висшия съдебен съвет имат право на платен годишен отпуск и на допълнителен платен годишен отпуск в размери, определени от пленума на Висшия съдебен съвет. Чл. 90. На съдебните служители в администрацията на Висшия съдебен съвет се изплаща всяка година сума за облекло в размер до две средномесечни заплати на заетите в бюджетната сфера. Чл. 91. Съдебен служител в администрацията на Висшия съдебен съвет, придобил право на пенсия за осигурителен стаж и възраст, при освобождаване от длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от десет брутни месечни възнаграждения. Преходни и Заключителни разпоредби § 1. Този правилник се приема на основание чл. 30, ал. 2, т. 15 от Закона за съдебната власт с решение на пленума на Висшия съдебен съвет по протокол № 3 от 7.02.2019 г. § 2. Правилникът влиза в сила от датата на обнародването му в \"Държавен вестник\". § 3. Правилникът за организация на дейността на Висшия съдебен съвет и неговата администрация , приет с решение на Висшия съдебен съвет по протокол № 25 от 16.06.2016 г., се отменя. Преходни и Заключителни разпоредби КЪМ ПРАВИЛНИК ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ОРГАНИЗАЦИЯТА НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ (ОБН. - ДВ, БР. 107 ОТ 2024 Г.) . . . . . . . . . . . . . . . . . . . . . . . . . . . . . . . . . . . § 25. Разпоредбата на чл. 10, ал. 1, т. 24 влиза в сила от 1.07.2025 г.\n\nПРАВИЛНИК ЗА ОРГАНИЗАЦИЯ НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ В сила от 22.02.2019 г. Издаден от Висшия съдебен съвет Обн. ДВ. бр. 16 от 22 Февруари 2019г. , изм. ДВ. бр. 70 от 30 Август 2022г. , изм. и доп. ДВ. бр. 58 от 7 Юли 2023г. , изм. и доп. ДВ. бр. 107 от 20 Декември 2024г. Глава първа. ОБЩИ РАЗПОРЕДБИ Чл. 1. С този правилник се уреждат основните въпроси, свързани с дейността и организацията на работа на Висшия съдебен съвет и със структурата, функциите и организацията на работа на неговата администрация. Чл. 2. (1) Висшият съдебен съвет е постоянно действащ орган, който представлява съдебната власт, осигурява и отстоява нейната независимост, определя състава и организацията на работа на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване. (2) Дейността на Висшия съдебен съвет се осъществява при спазване на принципите на законност, независимост, съразмерност, истинност, равенство, самостоятелност, безпристрастност, бързина, достъпност, публичност, прозрачност, последователност и предвидимост. (3) Висшият съдебен съвет е юридическо лице със седалище в София. Той осъществява правомощията си чрез пленум, съдийска и прокурорска колегия и се представлява от един от изборните му членове, определен с решение на пленума на Висшия съдебен съвет. Чл. 3. (1) Висшият съдебен съвет има официален кръгъл печат, съдържащ елементите, посочени в чл. 16, ал. 5 от Закона за съдебната власт . В средата е изобразен държавният герб на Република България, около който е написано \"Република България. Висш съдебен съвет\". (2) Официалният печат се полага само върху оригиналите на актовете на пленума и на колегиите, както и върху официални документи с дългосрочна валидност, подписани от председателстващите пленума и колегиите и от представляващия Висшия съдебен съвет. (3) За служебни цели се използва служебен печат, който е с кръгла форма, с надпис в средата \"Република България\", около който е написано \"Висш съдебен съвет\". (4) Главният секретар на Висшия съдебен съвет утвърждава образците на официалния и служебния печат и определя служителите, които ги съхраняват и полагат. Чл. 4. (1) При осъществяване на своите правомощия Висшият съдебен съвет непосредствено взаимодейства със съдии, прокурори и следователи от всички нива на органите на съдебната власт. (2) При осъществяване на своите правомощия Висшият съдебен съвет взаимодейства с президента на Република България, Народното събрание, Конституционния съд, с централни и териториални органи на изпълнителната власт и техните администрации, както и с други ведомства. (3) Висшият съдебен съвет осъществява сътрудничество със съсловните организации на съдиите, прокурорите и следователите, на съдебните служители, с други юридически лица с нестопанска цел с дейност в областта на правосъдието, както и с консултативни органи, създадени с решение на Висшия съдебен съвет. Чл. 5. (1) При осъществяване на своите правомощия Висшият съдебен съвет се подпомага от администрация. (2) Дейността на администрацията на Висшия съдебен съвет се осъществява при спазване на принципите на законност, безпристрастност, компетентност, отговорност, ефективност, публичност, прозрачност и спазване на професионалната етика на съдебните служители. (3) Администрацията на Висшия съдебен съвет се ръководи от главен секретар. (4) При осъществяване на своите функции администрацията на Висшия съдебен съвет взаимодейства с органите на съдебната власт и с други държавни и общински институции, невключени в съдебната система, както и с юридически и физически лица. Глава втора. ВИСШ СЪДЕБЕН СЪВЕТ Раздел I. Правомощия на пленума на Висшия съдебен съвет Чл. 6. Пленумът на Висшия съдебен съвет се състои от всички членове на съвета. Чл. 7. Пленумът на Висшия съдебен съвет: 1. приема проекта на бюджета на съдебната власт; 2. приема решение за прекратяване на мандата на изборен член на Висшия съдебен съвет при условията на чл. 130, ал. 8 от Конституцията ; 3. организира квалификацията на съдиите, прокурорите и следователите; 4. изслушва и приема годишните доклади на органите на съдебната власт по чл. 84, т. 16 от Конституцията ; 5. управлява недвижимите имоти на съдебната власт; 6. прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор; 7. по предложение на една от колегиите след съгласуване с министъра на правосъдието или по предложение на министъра на правосъдието, а по отношение на военните съдилища - след съгласуване с министъра на отбраната, определя броя, съдебните райони и седалищата на районните, окръжните, военните, административните и апелативните съдилища и прокуратури, създава и закрива съдилища и прокуратури, променя тяхното седалище и определя населените места, в които се разкриват териториални отделения към съответния районен съд и към съответната районна прокуратура; 8. по предложение на една от колегиите след съгласуване с административните ръководители на органите на съдебната власт определя броя на съдиите, прокурорите и следователите във всички съдилища, прокуратури и следствени отдели съобразно степента на натовареност; 9. определя броя на служителите и структурата на администрацията на Висшия съдебен съвет и на Националния институт на правосъдието по предложение на съответния ръководител; 10. определя възнагражденията на съдиите, прокурорите и следователите; 11. изготвя и внася в Народното събрание до 31 май годишен доклад за своята дейност заедно с годишния доклад за дейността на Инспектората към Висшия съдебен съвет и с годишните доклади на Върховния касационен съд, на Върховния административен съд и на главния прокурор; 12. изготвя и оповестява годишен доклад за независимостта и прозрачността на дейността на органите на съдебната власт и на собствената си дейност, който предоставя за обществено обсъждане; 13. дава становища на Министерския съвет и на Народното събрание по законопроекти, които се отнасят до съдебната власт; 14. създава постоянни и временни комисии за подпомагане на дейността си; 15. приема правилник за организацията на дейността си и за дейността на администрацията на Висшия съдебен съвет, който се обнародва в \"Държавен вестник\"; 16. създава и поддържа електронен публичен регистър на всички свои решения и мотивите към тях; 17. в предвидените от закона случаи издава подзаконови нормативни актове; 18. одобрява автоматизираните информационни системи за органите на съдебната власт след съгласуване с министъра на правосъдието и осигурява системната им интеграция и оперативната им съвместимост; 19. издава класификатор на длъжностите в администрацията на Висшия съдебен съвет и Националния институт на правосъдието, а след съгласуване с главния инспектор - и на Инспектората към Висшия съдебен съвет; 20. създава и поддържа електронен публичен регистър на всички проекти, които имат предмет функционирането на органите на съдебната власт, изпълнявани от организациите по чл. 217 от Закона за съдебната власт ; 21. (нова - ДВ, бр. 107 от 2024 г.) избира националния член от Република България в Агенцията на Европейския съюз за сътрудничество в областта на наказателното правосъдие (Евроюст), неговия заместник и помощника на националния член въз основа на подбор, проведен съгласно приети от пленума правила, и чрез министъра на правосъдието уведомява Евроюст и Европейската комисия за избора; 22. (нова - ДВ, бр. 107 от 2024 г.)  по предложение на съответната колегия одобрява Кодекс за етично поведение на българските съдии, съответно Кодекс за етично поведение на българските прокурори и следователи; 23. (предишна т. 21 - ДВ, бр. 107 от 2024 г.) определя с решение изборен член, който да представлява Висшия съдебен съвет, както и изборен член, който да подписва документите, свързани с изпълнението на длъжността за представляващия Висшия съдебен съвет; 24. (предишна т. 22 - ДВ, бр. 107 от 2024 г.) организира изграждането и функционирането на система за финансово управление и контрол в органите на съдебната власт и вътрешния одит при усвояването и администрирането на бюджетните ресурси; 25. (предишна т. 23 - ДВ, бр. 107 от 2024 г.) анализира причините за нарушенията, основания за действия по глава трета \"а\" от Закона за съдебната власт , и приема мерки за тяхното отстраняване; 26. (предишна т. 24 - ДВ, бр. 107 от 2024 г.) съгласува образец на регистри за използване на специални разузнавателни средства на основание чл. 34е, ал. 3 от Закона за специалните разузнавателни средства ; 27. (предишна т. 25 - ДВ, бр. 107 от 2024 г.) приема за сведение отчетния доклад за дейността на Националното бюро за правна помощ на основание чл. 17, т. 6 от Закона за правната помощ ; 28. (предишна т. 26 - ДВ, бр. 107 от 2024 г.) изработва и публикува годишна програма за дейността си; 29. (предишна т. 27 - ДВ, бр. 107 от 2024 г.) решава и други общи за съдебната власт организационни въпроси; 30. (нова - ДВ, бр. 107 от 2024 г.) осъществява и други правомощия, определени със закон. Раздел II. Правомощия на колегиите на Висшия съдебен съвет Чл. 8. Съдийската колегия на Висшия съдебен съвет се състои от 14 членове и включва председателите на Върховния касационен съд и на Върховния административен съд, шестима членове, избрани пряко от съдиите, и шестима членове, избрани от Народното събрание. Чл. 9. Прокурорската колегия на Висшия съдебен съвет се състои от 11 членове и включва главния прокурор, четирима членове, избрани пряко от прокурорите, един член, избран пряко от следователите, и петима членове, избрани от Народното събрание. Чл. 10. (1) (Предишен текст на чл. 10 - ДВ, бр. 107 от 2024 г.) Съдийската колегия и прокурорската колегия осъществяват поотделно и в съответствие с професионалната си насоченост следните правомощия по отношение на съдиите, прокурорите и следователите: 1. назначават, повишават, преместват и освобождават от длъжност съдиите, прокурорите и следователите; 2. правят периодични и други атестации на съдиите, прокурорите, следователите, административните ръководители и техните заместници в органите на съдебната власт и решават въпроси за придобиване и възстановяване на несменяемост; 3. (изм. и доп. - ДВ, бр. 107 от 2024 г.) налагат дисциплинарните наказания по чл. 308, ал. 1, т. 2 - 6 от Закона за съдебната власт - на съдиите, прокурорите, следователите, административните ръководители и техните заместници в органите на съдебната власт; 4. определят броя, назначават и освобождават административните ръководители и техните заместници в органите на съдебната власт с изключение на председателя на Върховния касационен съд, председателя на Върховния административен съд и главния прокурор; 5. решават въпроси за организацията на дейността на съответната система от органи на съдебната власт; 6. правят предложения до пленума на Висшия съдебен съвет за определяне на броя на съдебните райони и седалищата на районните, окръжните, административните и апелативните съдилища и съответните прокуратури; 7. правят предложения до пленума на Висшия съдебен съвет за определяне броя на съдиите, прокурорите и следователите във всички съдилища, прокуратури и следствени отдели; 8. определят броя на съдебните служители съобразно степента на натовареност - по предложение на или след съгласуване с административните ръководители на органите на съдебната власт, а за органите, включени в структурата на прокуратурата на Република България - и с главния прокурор, като могат да разкриват нови и да съкращават длъжности; 9. организират и провеждат конкурсите за съдийските, прокурорските и следователските длъжности в предвидените от Закона за съдебната власт случаи; 10. възлагат на Инспектората към Висшия съдебен съвет извършването на проверки, които са извън годишната програма за дейността му; 11. предлагат на пленума на Висшия съдебен съвет становища по законопроекти в обхвата на своята компетентност; 12. ежегодно анализират и отчитат степента на натовареност на органите на съдебната власт; 13. изискват и обобщават на всеки 6 месеца информация от съдилищата, прокуратурата и от Националната следствена служба за тяхната дейност; 14. издават след съгласуване с комисия \"Бюджет и финанси\" класификатор на длъжностите на съответните органи на съдебната власт; 15. вземат решения за временно отстраняване от длъжност на съдии, прокурори и следователи по чл. 230 и 232 от Закона за съдебната власт и за възстановяването им в предвидените от закона случаи; 16. създават постоянни и временни комисии за подпомагане на дейността си; 17. организират и координират участието на съдии, прокурори и следователи в международното правно сътрудничество; 18. приемат правила за работата си, които се публикуват на интернет страницата на Висшия съдебен съвет; 19. преценяват необходимостта от съдебни помощници и от прокурорски помощници в съдилищата и в прокуратурите въз основа на степента на натовареност на съответния орган на съдебната власт; 20. съставят, водят и съхраняват кадрово дело за всеки съдия, прокурор и следовател; 21. прокурорската колегия избира и освобождава директора на Националната следствена служба; 22. съдийската колегия прекратява командироването на съдия в друг орган на съдебната власт от този, в който заема по щат съответната съдийска длъжност, когато при командироването има нарушения на условията и реда, предвидени в Закона за съдебната власт , или при възникнала необходимост за кадровото обезпечаване работата на органа на съдебната власт, от който съдията е командирован; 23. (нова - ДВ, бр. 107 от 2024 г.) прокурорската колегия извършва подбор на кандидатите за европейски делегирани прокурори и чрез министъра на правосъдието уведомява европейския главен прокурор за излъчените кандидатури; 24. (нова - ДВ, бр. 107 от 2024 г., в сила от 01.07.2025 г.) съдийската колегия приема правила за разпределение на делата между съдиите, които разглеждат дела, разпределени по реда на чл. 9, ал. 3 от Закона за съдебната власт , с цел изравняване на общата им натовареност; 25. (нова - ДВ, бр. 107 от 2024 г.) прокурорската колегия назначава съдия, определен по реда на чл. 112, ал. 6 от Закона за съдебната власт , на длъжност прокурор във Върховната прокуратура, който да изпълнява функциите на прокурор за разследване на престъпления, извършени от главния прокурор или от заместник на главния прокурор; 26. (нова - ДВ, бр. 107 от 2024 г.) прокурорската колегия назначава съдия от наказателната колегия на Върховния касационен съд, определен по реда на чл. 173а, ал. 4 от Закона за съдебната власт , за заместник главен прокурор, който осъществява контрол върху действията на прокурора за разследването на престъпления, извършени от главния прокурор или от заместник на главния прокурор, при условията и по реда, определени в закон; 27. (нова - ДВ, бр. 107 от 2024 г.) с решение на съдийската колегия на Висшия съдебен съвет може да се създават самостоятелни съдебни центрове по медиация и към отделни районни съдилища при условията, предвидени в наредбата по чл. 84а, ал. 4 от Закона за съдебната власт ; 28. (нова - ДВ, бр. 107 от 2024 г.) приемат Кодекс за етично поведение на българските съдии, съответно Кодекс за етично поведение на българските прокурори и следователи; 29. (нова - ДВ, бр. 107 от 2024 г.) определят един от своите членове за говорител, осъществяващ връзките с медиите; 30. (нова - ДВ, бр. 107 от 2024 г.) осъществяват и други правомощия, определени със закон. (2) (Нова - ДВ, бр. 107 от 2024 г.) В случаите, когато прокурорът за разследване на престъпления, извършени от главния прокурор, или прокурорът, осъществяващ контрол върху действията на прокурора за разследването на престъпления, извършени от главния прокурор, си направят самоотвод, бъдат отведени или са в трайна фактическа невъзможност да изпълняват задълженията си, прокурорската колегия на Висшия съдебен съвет назначава заместващ прокурор по реда на ал. 1, т. 25 и 26. (3) (Нова - ДВ, бр. 107 от 2024 г.) При постъпване на мотивирано искане от главния прокурор, респ. от прокурора за разследване на престъпления, извършени от главния прокурор за временно отстраняване от длъжност на съдия, прокурор или следовател по чл. 230 от Закона за съдебната власт , искането се включва за разглеждане в следващото заседание на съответната колегия на Висшия съдебен съвет. Раздел III. Правомощия и функции на представляващия Висшия съдебен съвет Чл. 11. (1) Висшият съдебен съвет се представлява от един от изборните му членове, определен с решение на пленума. (2) Функциите на представляващия Висшия съдебен съвет са: 1. представлява Висшия съдебен съвет пред институциите в страната, в международни форуми и институции; 2. свиква заседания на пленума на Висшия съдебен съвет, когато министърът на правосъдието отсъства; 3. председателства заседанията на пленума, когато министърът на правосъдието отсъства; 4. подписва документите, свързани с изпълнението на длъжността \"член на Висшия съдебен съвет\", с изборните членове на съвета; 5. подписва документите, свързани с изпълнението на длъжността \"главен секретар\"; 6. подписва документите, свързани с изпълнението на длъжностите \"ръководител вътрешен одит\" и \"вътрешен одитор\"; 7. сключва договори, по които страна е Висшият съдебен съвет, след решение на пленума на Висшия съдебен съвет; 8. упражнява правомощията на възложител по Закона за обществените поръчки и упълномощава лица по чл. 7, ал. 1 от Закона за обществените поръчки при възлагане от пленума на Висшия съдебен съвет; 9. упълномощава процесуални представители след решение на пленума на Висшия съдебен съвет; 10. обявява със заповед списъка на категориите информация, подлежащи на класификация като служебна тайна, създавана и съхранявана във Висшия съдебен съвет, след решение на пленума на Висшия съдебен съвет; 11. (изм. - ДВ, бр. 107 от 2024 г.) организира и координира съвместно с говорителите на съдийската и прокурорската колегия изпълнението на Комуникационната стратегия на съдебната власт; 12. отговаря съвместно с говорителите на съдийската и прокурорската колегия за комуникационната и медийната политика и взаимодействие на Висшия съдебен съвет с органите на държавната власт, с други централни и териториални органи на изпълнителната власт, с юридическите лица с нестопанска цел, съсловни организации и медии; 13. организира протоколната и международната дейност на Висшия съдебен съвет; 14. (нова - ДВ, бр. 107 от 2024 г.) информира обществото за дейността на Висшия съдебен съвет. (3) При отсъствие представляващият се замества от член на Висшия съдебен съвет по старшинство, което се определя от продължителността на общия юридически стаж. Глава трета. ОРГАНИЗАЦИЯ НА РАБОТАТА НА ВИСШИЯ СЪДЕБЕН СЪВЕТ Раздел I. Комисии към пленума на Висшия съдебен съвет Чл. 12. Пленумът на Висшия съдебен съвет избира от своя състав постоянни и временни комисии, които подпомагат дейността му. Чл. 13. (1) В постоянните комисии участват изборни членове на Висшия съдебен съвет по равен брой от всяка колегия. (2) Всяка комисия избира измежду членовете си председател и заместник-председател от различните колегии. Изборен член на Висшия съдебен съвет може да бъде избран за председател само на една постоянна комисия. (3) Членовете на Висшия съдебен съвет, които не са членове на съответна комисия, могат да участват във всички нейни заседания, без право да гласуват. (4) Постоянните комисии могат да създават работни групи. (5) Всяка комисия може да възложи на един или повече от своите членове осъществяването на представителни, проучвателни или други дейности, свързани с осъществяване на нейните функции, при осигуряване на равностойно разпределение на възлаганите дейности между членовете на комисиите. (6) Дейността на всяка комисия се подпомага от технически сътрудник и най-малко от един експертен сътрудник от администрацията на Висшия съдебен съвет, определени със заповед на главния секретар. Чл. 14. (1) Постоянните комисии заседават и вземат решения, ако присъстват повече от половината от общия брой на членовете им. Комисиите вземат решение с мнозинство повече от половината от присъстващите членове при явно гласуване. (2) Постоянната комисия се свиква на заседание от нейния председател или по искане най-малко на една трета от членовете и. (3) Комисиите могат да провеждат съвместни заседания, когато се разглеждат общи въпроси. Тези заседания се ръководят по споразумение от един от председателите. (4) При съвместни заседания се взема общо решение по обсъждания въпрос. При различни становища всяка комисия прави свой отделен доклад, като предлага и проект на решение. (5) Постоянните комисии приемат свои вътрешни правила в съответствие с този правилник и действащите вътрешни правила във Висшия съдебен съвет. (6) Всяка комисия осъществява координация и взаимодействие с другите комисии на пленума на Висшия съдебен съвет. Чл. 15. (1) Дневният ред и периодичността на заседанията на комисиите се определят от тях. (2) Членовете на комисиите се уведомяват за дневния ред и за материалите за заседанието най-малко два дни преди заседанието. (3) (Изм. и доп. - ДВ, бр. 107 от 2024 г.) За приетите от комисиите решения се изготвя протокол, който се подписва от председателя на комисията след изготвянето му от техническия сътрудник и съгласуване от експертния сътрудник, който оформя приетите решения от комисиите и мотивите към тях. (4) Дневният ред и протоколите за приетите решения се публикуват на интернет страницата на Висшия съдебен съвет. Чл. 16. Постоянни комисии на пленума на Висшия съдебен съвет са: 1. комисия \"Бюджет и финанси\"; 2. комисия \"Управление на собствеността\"; 3. Комисия по правни въпроси; 4. комисия \"Професионална квалификация и информационни технологии\". Чл. 17. Комисия \"Бюджет и финанси\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. изготвя краткосрочни и дългосрочни бюджетни прогнози; 2. предлага правила и процедури за финансово управление и контрол в съдебната власт; 3. предлага на Висшия съдебен съвет правила и указания, свързани с дейността на органите на съдебната власт и администрацията на Висшия съдебен съвет; 4. изготвя проект на годишен бюджет на съдебната власт; 5. изготвя проект на разпределението на бюджетните средства на органите на съдебната власт по бюджети; 6. предлага разпределение на бюджетните средства на органите на съдебната власт по бюджети; 7. предлага правила и механизми за определяне размера на трудовите възнаграждения на членовете на Висшия съдебен съвет, съдиите, прокурорите и следователите и на съдебните служители; 8. изготвя анализи за текущото финансово състояние на съдебната система и поддържа финансова статистика; 9. оказва методологическа помощ на органите на съдебната власт по въпросите на бюджета, финансовия мениджмънт и финансовото обслужване; 10. одобрява тригодишен стратегически план и годишния план за дейността по вътрешен одит, изготвени от дирекция \"Вътрешен одит\", и ги представя за утвърждаване от Висшия съдебен съвет; 11. утвърждава проектни предложения и контролира усвояването на средства по програми по международни и вътрешни проекти, свързани с Висшия съдебен съвет и съдебната власт; 12. изпълнява правомощията на първостепенен разпоредител с бюджета на съдебната власт по чл. 11, ал. 4 от Закона за публичните финанси по въпроси, определени с решение на пленума на Висшия съдебен съвет. Чл. 18. Комисия \"Управление на собствеността\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. организира изработването на концепции, прогнози и програми за инвестиционната политика на съдебната власт, управлението и стопанисването на сградния фонд, след което ги внася за утвърждаване от пленума на Висшия съдебен съвет; 2. проучва и анализира необходимостта от ново строителство, реконструкция и основни ремонти за нуждите на съдебната власт, включително и предложенията на органите на съдебната власт; 3. предлага на пленума на Висшия съдебен съвет за приемане ежегодните програми на инвестиционната дейност в рамките на утвърдения бюджет; 4. ежегодно предлага на пленума на Висшия съдебен съвет да приеме анализ на изпълнението на годишните и дългосрочните разчети за изразходваните средства с инвестиционно значение; 5. внася съвместно с комисия \"Бюджет и финанси\" в пленума на Висшия съдебен съвет предложения за финансиране от бюджета или от други средства на ново строителство, реконструкция, възстановяване и основни ремонти за нуждите на съдебната власт; 6. разглежда предложения и искания за извършване на аварийни ремонти в сградния фонд на съдебната власт и ги внася в комисия \"Бюджет и финанси\" за извършване на бюджетния разход съобразно изискванията за изпълнение на бюджета; 7. организира осъществяването на предварителен, текущ и последващ контрол по реализирането на инвестиционната политика, включително извършването на ново строителство, реконструкция и основни ремонти на сградния фонд на съдебната власт; 8. предлага на пленума на Висшия съдебен съвет проекти за решения, свързани с придобиване на недвижими имоти и вещни права върху тях за нуждите на съдебната власт; 9. координира с други органи на изпълнителната власт осъществяването на съвместни проекти или международни програми, свързани със сградния фонд на съдебната власт; 10. предлага на пленума на Висшия съдебен съвет проекти за решения по разпределяне ползването на недвижимите имоти, предоставени на съдебната власт, организацията по управлението и стопанисването на съдебните сгради и ведомствения жилищен фонд; 11. предлага на пленума на Висшия съдебен съвет проекти за решения, свързани с организацията и ползването на ведомствения жилищен фонд. Чл. 19. Комисията по правни въпроси се състои от осем членове - четирима от прокурорската колегия и четирима от съдийската колегия. Комисията: 1. изготвя проекти на подзаконови нормативни актове в предвидените от закона случаи и вътрешноведомствени правила, които внася в пленума на Висшия съдебен съвет или в съответните колегии за приемане; 2. изготвя становища по проекти на закони и на нормативни актове на Министерския съвет и на други централни органи на изпълнителната власт, които се отнасят до съдебната система; 3. изготвя предложения за законодателни изменения, които счита за необходими, и ги подготвя за внасяне в орган със законодателна инициатива след съгласуването им с органите на съдебната власт и след решение на пленума на Висшия съдебен съвет, съдийската или прокурорската колегия; 4. организира обсъждането на проекти за изменение на нормативни актове с органите на съдебната власт, включително обобщава постъпилите становища на съдиите, прокурорите, следователите и съдебните служители и ги внася за обсъждане в пленума на Висшия съдебен съвет, съдийската или прокурорската колегия; 5. изготвя проект на доклад за дейността на Висшия съдебен съвет, както и становища по внесените от Върховния касационен съд, от Върховния административен съд и от главния прокурор доклади; 6. изготвя проект на становища по дела пред Конституционния съд, по които Висшият съдебен съвет е конституиран като заинтересована страна; 7. изготвя становища по съдебни производства със значим обществен интерес, по които Висшият съдебен съвет е конституиран като страна; 8. подготвя проекти на споразумения с други органи и организации, които подлежат на последващо утвърждаване от пленума; 9. координира работата на Висшия съдебен съвет по изпълнение на мерките по Механизма за сътрудничество и оценка; 10. изготвя проект на годишен доклад за независимостта и прозрачността на дейността на органите на съдебната власт и на дейността на Висшия съдебен съвет. Чл. 20. Комисия \"Професионална квалификация и информационни технологии\" се състои от шестима членове - трима от прокурорската колегия и трима от съдийската колегия. Комисията: 1. разработва проекти за решения на пленума, които законът изисква с оглед реализирането на електронно правосъдие, когато Висшият съдебен съвет участва по проекти с външно финансиране или финансиране от държавния бюджет, свързани с електронното правосъдие или електронни услуги в правосъдието, координира и контролира реализирането им; 2. определя задължителни квалификационни курсове в случаите на повишаване в длъжност на съдии, прокурори и следователи и назначаване на административни ръководители; 3. организира квалификацията на съдии, прокурори и следователи, както и на съдебните служители; 4. обсъжда актуални проблемни въпроси от дейността на Националния институт на правосъдието, свързани с усъвършенстване на учебния процес и прилагане на съвременните модерни технологии в обучението; 5. съдейства за координирането на научните и приложните изследвания на юридическите факултети в страната по проблемите на организацията и функционирането на съдебната власт; 6. способства за запознаване с чуждестранните научни постижения в областта на информационните технологии с оглед използването им от органите на съдебната власт; 7. подпомага Висшия съдебен съвет за изпълнението на Информационната стратегия на правораздавателните органи, включително за реализирането на информационните системи и др. и електронната връзка с органите на съдебната власт, както и неправителствените организации и други субекти на гражданското общество; 8. обменя опит в областта на информационните технологии и обучения със сродни звена към висшите съдебни съвети в други държави; 9. организира изпълнението на дейностите по глава втора, раздел І \"а\" от Закона за съдебната власт . Чл. 21. (1) За подпомагане дейността на Висшия съдебен съвет по подготовката, мониторинга и изпълнението на проекти в сектор \"Правосъдие\" към пленума на Висшия съдебен съвет се създава Съвет за координиране действията на органите на съдебната власт по участие в международни проекти и програми. (2) Постоянният състав на съвета за координиране се определя от пленума на Висшия съдебен съвет и в него се включват членове на съдийската и прокурорската колегия, както и служители на администрацията на Висшия съдебен съвет. (3) При необходимост, съобразно разглеждания въпрос, на заседанията на координационния съвет може да присъстват и представители на други органи и институции. (4) Съветът за координиране действията на органите на съдебната власт по участие в международни проекти и програми има следните функции: 1. идентифицира и извършва оценка на възможностите от външно финансиране на изпълняваните от Висшия съдебен съвет политики и програми и идентифицира подходящи програми, включително при изпълнение на мерки от Механизма за сътрудничество и оценка и Пътната карта по Актуализираната стратегия за продължаване на реформата в съдебната система, по които Висшият съдебен съвет е отговорна институция; 2. координира участието в проекти по програми, финансирани от Европейския съюз и други донори, по които Висшият съдебен съвет е бенефициент или партньор; 3. осигурява координация и взаимодействие по отношение на проектните предложения на органите на съдебната власт с оглед избягване на двойно финансиране и дублиране на дейности; 4. осигурява координация и взаимодействие с органите и структурите за управление на средствата от европейските структурни и инвестиционни фондове, както и с други органи, финансиращи съответната проектна дейност. (5) Съветът за координиране действията на органите на съдебната власт по участие в международни проекти и програми приема правила за дейността си, както и правила, свързани с организацията по изпълнение и управление на проекти. (6) При изпълнение на своите функции Съветът за координиране действията на органите на съдебната власт по участие в международни проекти и програми се подпомага от служители в администрацията на Висшия съдебен съвет, определени със заповед на главния секретар. Чл. 22. (1) Пленумът на Висшия съдебен съвет може да създава и временни комисии за изпълнение на конкретни задачи във връзка с неговите правомощия или други помощни органи, които да подпомагат определени негови дейности. В тези случаи могат да бъдат привличани външни специалисти. (2) Временните комисии и другите структури по ал. 1 преустановяват съществуването си с изтичането на срока, за който са създадени, или с прекратяване на дейността си, както и предсрочно - с решение на пленума. Раздел II. Комисии към колегиите на Висшия съдебен съвет Чл. 23. Дейността на съдийската и на прокурорската колегия се подпомага от следните постоянни комисии: 1. Комисия по атестирането и конкурсите; 2. Комисия по професионална етика; 3. комисия \"Дисциплинарна дейност и взаимодействие с Инспектората към Висшия съдебен съвет\"; 4. комисия \"Съдебна карта, натовареност и съдебна статистика\"; 5. комисия \"Съдебна администрация\". Чл. 24. (1) Колегиите на Висшия съдебен съвет могат да създават и други постоянни или временни комисии за подпомагане на дейността си. (2) Правомощията на комисиите, броят на членовете на постоянните комисии, както и правилата за дейността им се определят от съответната колегия на Висшия съдебен съвет и се публикуват на интернет страницата на Висшия съдебен съвет. Раздел III. Заседания на пленума и на колегиите на Висшия съдебен съвет Чл. 25. (1) Пленумът и колегиите на Висшия съдебен съвет приемат своите актове на заседания. (2) (Изм. - ДВ, бр. 70 от 2022 г.) Заседанията са публични и се излъчват пряко в интернет освен в случаите, когато се обсъждат предложения за налагане на дисциплинарно наказание, документи, съдържащи информация, която е защитена съгласно съответните изисквания за защита на личните данни или класифицирана по Закона за защита на класифицираната информация . (3) Закрито заседание на пленума на Висшия съдебен съвет и колегиите за обсъждане на материали, съдържащи класифицирана информация, се провежда по предложение на председателстващия заседанието. Той съобщава грифа за сигурност, с който документът е маркиран по Закона за защита на класифицираната информация , определя лицата, които имат право да присъстват при обсъждане на материала, и разпорежда да бъде преустановено прякото излъчване в пресцентъра на Висшия съдебен съвет и излъчването по интернет. Заседанието продължава като закрито, без това да се обсъжда или гласува. (4) Обсъжданията и протоколът от закритото заседание по ал. 3 са класифицирана информация и обвързват със съответните задължения всички членове на Висшия съдебен съвет и други лица, които имат достъп до тях. (5) Решенията, приети на закрито заседание, се обявяват публично. (6) По решение на пленума или на колегиите заседанията могат да се провеждат и в друго населено място, извън седалището на Висшия съдебен съвет в София или в друга сграда - при предварително съгласуване. Чл. 26. (1) Заседанията на пленума се свикват от председателстващия, а когато той отсъства - от представляващия Висшия съдебен съвет. (2) Заседанията на пленума могат да се свикват и по искане на всяка от колегиите на Висшия съдебен съвет. (3) Министърът на правосъдието председателства заседанията на пленума. При негово отсъствие пленумът се председателства от представляващия Висшия съдебен съвет, председателя на Върховния касационен съд, председателя на Върховния административен съд или от главния прокурор. (4) При отсъствие на министъра на правосъдието на заседанието на пленума може да присъства определен от него заместник-министър. (5) Заседанията на пленума се провеждат по предварително обявен дневен ред. (6) Проектът на дневен ред се изготвя от главния секретар въз основа на постъпилите предложения от: 1. колегиите на Висшия съдебен съвет; 2. постоянни и временни комисии към пленума; 3. членове на Висшия съдебен съвет; 4. министъра на правосъдието съобразно правомощията му. (7) Главният секретар внася за разглеждане въпроси, които са от неговата компетентност. (8) Материалите за разглеждане от пленума се предоставят на главния секретар не по-късно от 4 работни дни преди заседанието. По редовни точки допълнителни материали могат да се внасят само след решение на пленума. (9) В случаите, когато не е спазен срокът по ал. 8, те се включват в дневния ред за следващото заседание. (10) В срока по ал. 8 проектът на дневен ред се предоставя на министъра на правосъдието за съгласуване. (11) Допълнения в предварително обявения дневен ред могат да се правят в деня на заседанието по решение на пленума. (12) Членовете на пленума и главният инспектор се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. (13) Материалите, в които се съдържа класифицирана информация, се обособяват в отделна част на дневния ред и се предоставят само на членовете на Висшия съдебен съвет при спазване изискванията на Закона за защита на класифицираната информация и на актовете по прилагането му. (14) Координацията на подготовката на заседанията се осъществява от главния секретар. Чл. 27. Заседание на пленума и колегиите се провежда, ако присъстват повече от половината от членовете им. Чл. 28. (1) (Изм. - ДВ, бр. 107 от 2024 г.) На заседанията на пленума и колегиите присъстват министърът на правосъдието и главният инспектор, без право да участват в гласуването, както и главният секретар или определен от него служител от администрацията, служител от отдел \"Връзки с обществеността\", оператор на компютризираната система за отразяване на вота на членовете на Висшия съдебен съвет и стенограф, а в случаите по чл. 32, ал. 3 от Закона за съдебната власт - и определен от министъра на правосъдието заместник-министър. (2) При разглеждането на отделна точка от дневния ред могат да присъстват и други заинтересовани лица, поканени по съответния ред. (3) По искане на член на Висшия съдебен съвет пленумът или съответната колегия може да разреши присъствие на отделни служители от администрацията на Висшия съдебен съвет при разглеждане на определена точка от дневния ред. (4) При обсъждането на въпроси от дневния ред в материалите, по които се съдържа класифицирана информация, присъстват само лица, които имат достъп до класифицирана информация от съответното ниво. Чл. 29. (1) (Предишен текст на чл. 29, изм. и доп. - ДВ, бр. 107 от 2024 г.) Решенията на пленума по чл. 30, ал. 2, т. 2 и 6 от Закона за съдебната власт по отношение на изборен член на Висшия съдебен съвет, председателя на Върховния административен съд и председателя на Върховния касационен съд се приемат с мнозинство не по-малко от седемнадесет гласа. (2) (Нова - ДВ, бр. 107 от 2024 г.) Решенията на пленума на Висшия съдебен съвет по чл. 30, ал. 2, т. 6 от Закона за съдебната власт по отношение на главния прокурор се приемат с мнозинство не по-малко от тринадесет гласа. (3) (Нова - ДВ, бр. 107 от 2024 г.) Останалите решения се приемат от пленума с мнозинство повече от половината от присъстващите членове. Чл. 30. (1) Гласуването в пленума и колегиите винаги е явно и лично. Не се допуска гласуване \"въздържал се\". (2) Явното гласуване се извършва чрез компютризирана система за гласуване. (3) Когато не е възможно да се гласува чрез компютризираната система за гласуване, гласуването се извършва с вдигане на ръка. (4) Гласуването чрез компютризираната система за гласуване става чрез персоналните компютри на членовете на Висшия съдебен съвет. (5) Разпечатката от компютризираната система за гласуване става неразделна част от протоколите на пленума по чл. 36 и се публикува на интернет страницата на Висшия съдебен съвет. (6) Отчитането на гласуването става автоматично. Резултатите от гласуването се отразяват на персоналните компютри на членовете на Висшия съдебен съвет и на контролно табло, поставено в залата, осигуряваща обществен достъп до заседанията на Висшия съдебен съвет. (7) Гласуването с вдигане на ръка се извършва след покана от председателстващия заседанието последователно със \"за\" и \"против\". Преброяването на гласовете и отчитането им се извършват под контрола на председателстващия заседанието и се отразяват поименно в протокола. (8) Пленумът и колегиите могат да вземат решение по определени въпроси от дневния ред да се проведе общо гласуване. (9) От обявяване на гласуването до завършването му не се допускат изказвания. (10) Предложенията за прегласуване поради грешка се предлагат и приемат преди обявяване на резултата от гласуването. Чл. 31. (1) Член на Висшия съдебен съвет няма право да участва в гласуването на решение, което се отнася лично до него или до негов съпруг или роднина по права линия, по съребрена линия до четвърта степен и по сватовство до трета степен или ако са налице други обстоятелства, които пораждат съмнение в неговата безпристрастност. (2) В случаите по чл. 35, ал. 1 от Закона за съдебната власт член на Висшия съдебен съвет се отстранява сам, като обявява обстоятелствата, които са наложили отстраняването. Чл. 32. (1) Съдийската колегия се председателства от председателя на Върховния касационен съд, а при негово отсъствие - от председателя на Върховния административен съд или от най-старшия присъстващ член. (2) Прокурорската колегия се председателства от главния прокурор, а при негово отсъствие - от най-старшия присъстващ член. Чл. 33. (1) Заседанията на колегиите се свикват от председателстващия. (2) Заседанията на колегиите могат да се свикват и по искане на трима членове на съответната колегия. (3) Членовете на колегиите, главният инспектор и министърът на правосъдието се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. Чл. 34. (1) (Доп. - ДВ, бр. 107 от 2024 г.) Решенията на съдийската колегия по чл. 30, ал. 5, т. 1 - 4 от Закона за съдебната власт се приемат с мнозинство не по-малко от осем гласа, а останалите решения - с мнозинство повече от половината от присъстващите членове. Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. (2) (Доп. - ДВ, бр. 107 от 2024 г.) Решенията на прокурорската колегия по чл. 30, ал. 5, т. 1 - 4, 21 и 22 от Закона за съдебната власт се приемат с мнозинство не по-малко от шест гласа, а останалите решения - с мнозинство повече от половината от присъстващите членове, с изключение на решението по чл. 30, ал. 5, т. 17 от Закона за съдебната власт . Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. Чл. 35. Председателстващият съдийската или прокурорската колегия упълномощава процесуални представители след решение на съответната колегия. Раздел IV. Оформяне актовете на пленума и на колегиите на Висшия съдебен съвет Чл. 36. (1) (Изм. - ДВ, бр. 70 от 2022 г.) При провеждане на заседанията на пленума и на колегиите на Висшия съдебен съвет се използва аудиозаписваща техника и се изготвят пълен стенографски протокол и кратък протокол за приетите решения, които се публикуват на страницата на Висшия съдебен съвет при спазване на Закона за защита на класифицираната информация и съответните изисквания за защита на личните данни. (2) Пълният стенографски протокол се изготвя в срок до седем работни дни след приключване на заседанието. Протоколът се подписва от председателстващия заседанието на пленума, съответно на колегиите. (3) След приключване на заседанието в срок най-късно до края на следващия работен ден се изготвя кратък протокол за приетите решения, в който се отразяват всички приети решения. Краткият протокол за приетите решения се съгласува с главния секретар след подпис от стенографите. (4) В срок от 3 работни дни след подписването и публикуването на краткия протокол за приетите решения се изготвят извлечения от тях, които се съобщават на заинтересованите органи и лица. (5) Протоколите от заседанията могат да бъдат поправяни по решение на пленума или на колегиите при допусната очевидна фактическа грешка. Технически грешки в кратките протоколи за приетите решения се поправят с разпореждане на главния секретар въз основа на предложение на вносителя, което е неразделна част от протокола. (6) Звуковите файлове от заседанията на пленума и на колегиите се съхраняват в срок от 1 месец от приключване на заседанието. (7) Стенограмите и звуковите файлове се ползват само в сградата на Висшия съдебен съвет. (8) Извлечения от пълния стенографски протокол и от краткия протокол за приетите решения се предоставят по искане на трети заинтересовани лица след разрешение на главния секретар. Чл. 37. (1) Актовете на пленума и на колегиите се подписват от председателстващия и се подпечатват с официалния печат на Висшия съдебен съвет, като актовете по чл. 34, т. 3 от Закона за нормативните актове , вътрешните правила, методики и указания, свързани с дейността на Висшия съдебен съвет - от представляващия. (2) Пленумът и колегиите на Висшия съдебен съвет използват еднакъв печат съгласно чл. 3 от правилника. Чл. 38. След влизане в сила на решението за назначаване, повишаване, понижаване и преместване на съдия, прокурор и следовател Висшият съдебен съвет уведомява лицето, което в едномесечен срок встъпва в длъжност. Раздел V. Организация на работата с предложенията и сигналите Чл. 39. (1) Предложенията и сигналите, подадени до Висшия съдебен съвет или колегиите, се разглеждат по реда на глава осма \"Предложения и сигнали\" от Административнопроцесуалния кодекс . (2) Администрирането и организацията на работа с предложения и сигнали, които постъпват във Висшия съдебен съвет, се уреждат с вътрешни правила, приети от пленума и/или колегиите, които се публикуват на сайта на Висшия съдебен съвет. Чл. 40. (1) Писмени или устни предложения и сигнали, подадени лично или чрез упълномощен представител по телефон, телеграф, телекс, факс или по електронна поща, се регистрират, като се отразяват подателят, датата на постъпване и въпросът, изложен в предложението или в сигнала, както и служителите, на които е възложена подготовката на решението по тях. (2) Не се разглеждат анонимни предложения или сигнали. Раздел VI. Права и задължения на членовете на Висшия съдебен съвет Чл. 41. (1) Членовете на Висшия съдебен съвет с изключение на тези, които упражняват научна и преподавателска дейност, преустановяват изпълнението на заеманата до избора им длъжност за времето на мандата им във Висшия съдебен съвет. (2) Времето, през което членовете на Висшия съдебен съвет изпълняват своите функции, се зачита за стаж по чл. 164, ал. 1 - 7 от Закона за съдебната власт . (3) Членовете на Висшия съдебен съвет се командироват по реда на чл. 8, ал. 4 от Наредбата за командировките в страната . (4) Членовете на Висшия съдебен съвет ползват материалната база на органите на съдебната власт. Чл. 42. Изборен член на Висшия съдебен съвет спазва критериите за несъвместимост, установени в чл. 18 от Закона за съдебната власт . Чл. 43. (1) Член на Висшия съдебен съвет е длъжен да участва в състава на най-малко 3 (три) комисии и съвети, подпомагащи дейността на пленума и колегиите. (2) Член на Висшия съдебен съвет е длъжен да присъства на заседанията на Висшия съдебен съвет и на комисиите, в които е избран. (3) Член на Висшия съдебен съвет може да участва в заседанията на постоянна комисия на пленума, на която не е член, без право да гласува. (4) Пленумът и колегиите могат периодично да преразглеждат състава на комисиите и съветите, подпомагащи дейността им, и да вземат решения за извършване на промени при необходимост при спазване на правилото по ал. 1. Чл. 44. Членовете на Висшия съдебен съвет получават, от момента на встъпването им в длъжност, по право достъп до всички нива на класифицирана информация за срока на заемане на длъжността им при спазване на принципа \"необходимост да се знае\" и при взето решение на съответната колегия или на пленума на Висшия съдебен съвет, когато колегията или пленумът заседават в закрито заседание. Глава четвърта. БЮДЖЕТ НА СЪДЕБНАТА ВЛАСТ Чл. 45. Бюджетът на съдебната власт е самостоятелен и е част от държавния бюджет. Чл. 46. Висшият съдебен съвет е първостепенен разпоредител по бюджета на съдебната власт. Чл. 47. Пленумът на Висшия съдебен съвет организира и ръководи съставянето и изпълнението на бюджета на съдебната власт. Чл. 48. Разпоредителите с бюджет от по-ниска степен по бюджета на съдебната власт се определят от пленума на Висшия съдебен съвет. Чл. 49. (Доп. - ДВ, бр. 107 от 2024 г.) Проектите на бюджет и бюджетните прогнози за бюджета на съдебната власт се разработват по органи на съдебната власт и се класифицират по области на политики/функционални области и бюджетни програми. Чл. 50. Пленумът на Висшия съдебен съвет внася в Министерския съвет бюджетните прогнози и проектите на бюджети на съдебната власт в определените с бюджетната процедура срокове. Чл. 51. При приемането на държавния бюджет Народното събрание изслушва доклад на пленума на Висшия съдебен съвет, представен от негов представител. Чл. 52. По бюджета на съдебната власт се предвиждат резерви на непредвидени и/или неотложни разходи. Размерът на резервите се определя със закона за държавния бюджет за съответната година и се разходва по решение на пленума на Висшия съдебен съвет. Чл. 53. Пленумът на Висшия съдебен съвет извършва промени по бюджета на съдебната власт, включително по бюджетите на второстепенните разпоредители с бюджет. Чл. 54. (Зал. - ДВ, бр. 107 от 2024 г.) (1) (Нова - ДВ, бр. 107 от 2024 г.) Пленумът на Висшия съдебен съвет съставя годишен отчет за касовото изпълнение на бюджета на съдебната власт по пълна бюджетна класификация, който задължително се включва в обобщения отчет за изпълнението на държавния бюджет като негова съставна част. (2) (Нова - ДВ, бр. 107 от 2024 г.) Пленумът на Висшия съдебен съвет съставя тримесечна информация за разходите по бюджетни програми, както и отчет за изпълнението на програмния бюджет към полугодието и за годината. Отчетите за изпълнението на програмния бюджет към полугодието и за годината се представят в Министерството на финансите, в Народното събрание и в Сметната палата. Чл. 55. С решение на пленума на Висшия съдебен съвет се определят членове на комисия \"Бюджет и финанси\" за разпоредители с бюджета на съдебната власт с право на първи подпис и служители от администрацията на Висшия съдебен съвет с право на втори подпис. Глава пета. ВЪТРЕШЕН ОДИТ Раздел I. Общи положения Чл. 56. (1) Към пленума на Висшия съдебен съвет е създадена дирекция \"Вътрешен одит\", която подпомага съдебната власт за постигане на целите и, като идентифицира и оценява рисковете и оценява адекватността и ефективността на системите за финансово управление и контрол (вътрешния контрол). (2) Дирекция \"Вътрешен одит\" е на пряко подчинение на пленума на Висшия съдебен съвет и осъществява дейността по вътрешен одит в съответствие със Закона за вътрешния одит в публичния сектор . (3) Дирекцията осъществява вътрешния одит на всички структури, програми, дейности и процеси във Висшия съдебен съвет, Инспектората към Висшия съдебен съвет, органите на съдебна власт и Националния институт по правосъдие - разпоредители с бюджетни кредити от по-ниска степен, в съответствие с чл. 13 от Закона за вътрешния одит в публичния сектор . (4) Вътрешният одит се осъществява чрез изпълнение на конкретни одитни ангажименти за даване на увереност или консултиране. (5) Директорът на дирекцията за вътрешен одит докладва за резултатите от извършените одитни ангажименти и за цялостната дейност на дирекцията на Висшия съдебен съвет чрез съответната компетентна комисия в зависимост от съдържанието на резултатите. Раздел II. Състав, функции и организация на работата на дирекция \"Вътрешен одит\" във Висшия съдебен съвет Чл. 57. Дейността на дирекцията се осъществява от ръководител на вътрешния одит - директор, и вътрешни одитори - държавен, главен, старши и младши. Чл. 58. При осъществяване на дейността по вътрешен одит ръководителят на вътрешния одит и вътрешните одитори: 1. планират, извършват и докладват дейността по вътрешен одит в съответствие с изискванията на Закона за вътрешния одит в публичния сектор , стандартите за вътрешен одит в публичния сектор, Етичния кодекс на вътрешните одитори, статута на дирекция \"Вътрешен одит\" и процедури и специфична методология за осъществяване на дейността на дирекция \"Вътрешен одит\" съгласно чл. 27, ал. 1, т. 6 от Закона за вътрешния одит в публичния сектор ; 2. изготвят на базата на оценка на риска тригодишен стратегически план и годишен план за дейността си, които се утвърждават от пленума на Висшия съдебен съвет; 3. изготвят одитен план за всеки одитен ангажимент, който съдържа обхват, цели, времетраене и разпределение на ресурсите за изпълнение на ангажимента, одитния подход и техники, вида и обема на проверките; 4. предоставят на Висшия съдебен съвет и административните ръководители на органите на съдебната власт независима и обективна оценка за състоянието на процес, система или друг обект на одита; 5. проверяват и оценяват съответствието на дейността със законите, подзаконовите нормативни актове, вътрешните актове и договорите; надеждността и всеобхватността на финансовата и оперативната информация; създадената организация по опазване на активите и информацията, ефективността, ефикасността и икономичността на дейностите; изпълнението на задачите, договорите, поетите ангажименти и постигането на целите; 6. консултират Висшия съдебен съвет и административните ръководители на органите на съдебната власт по тяхно искане, като дават съвети, мнение, обучение и други с цел да се подобрят процесите на управление на риска и контрола, без да поемат управленска отговорност за това; 7. ръководителят на одитния екип и вътрешните одитори обсъждат с административните ръководители на органите на съдебната власт, чиято дейност е одитирана, резултатите от всеки извършен одитен ангажимент и изготвят одитен доклад; 8. ръководителят на вътрешния одит и вътрешните одитори дават препоръки в одитните доклади за подобряване на дейността на одитираните обекти, адекватността и ефективността на системите за финансово управление и контрол и извършват проверки за проследяване изпълнението на препоръките; 9. изготвят и предоставят на пленума на Висшия съдебен съвет годишен доклад за дейността по вътрешен одит в съответствие с чл. 40, ал. 6 от Закона за вътрешния одит в публичния сектор , който се включва в доклада по чл. 20, ал. 3 от Закона за финансовото управление и контрол в публичния сектор ; 10. повишават професионалната си квалификация и осъществяват контакти с другите звена за вътрешен одит от организациите от публичния сектор с цел обмяна на добри практики. Раздел III. Статут на вътрешните одитори Чл. 59. (1) Ръководителят на вътрешния одит и вътрешните одитори са съдебни служители и се назначават и освобождават от длъжност от пленума на Висшия съдебен съвет. Те трябва да отговарят на изискванията на Закона за вътрешния одит в публичния сектор . (2) При осъществяване на дейността по вътрешен одит в системата на съдебната власт ръководителят на вътрешния одит и вътрешните одитори имат правата и спазват задълженията, предвидени в глава трета, раздел II от Закона за вътрешния одит в публичния сектор . (3) Ръководителят на вътрешния одит осъществява административното ръководство на вътрешните одитори за изпълнение на одитните ангажименти и цялостната дейност на дирекцията. Чл. 60. Назначаването, атестирането и повишаването в ранг на ръководителя на вътрешния одит и вътрешните одитори се извършват съгласно утвърдените от пленума на Висшия съдебен съвет вътрешни правила за провеждане на конкурси за назначаване, атестиране и повишаване в ранг на вътрешните одитори в дирекция \"Вътрешен одит\" във Висшия съдебен съвет. Чл. 61. Командироването на ръководителя на вътрешния одит и вътрешните одитори и ползването от тях на платен или неплатен отпуск се разрешава от представляващия Висшия съдебен съвет. Чл. 62. (1) Ръководителят на вътрешния одит и вътрешните одитори осъществяват своята дейност и в съответствие със Закона за съдебната власт , Кодекса на труда и нормативните актове, свързани с тях. Те са длъжни да изпълняват служебните си задължения и индивидуални отговорности безпристрастно, точно и компетентно съобразно длъжностната им характеристика. (2) При служебна необходимост вътрешните одитори са длъжни да изпълняват служебните си задължения извън работно време. Глава шеста. АДМИНИСТРАЦИЯ НА ВИСШИЯ СЪДЕБЕН СЪВЕТ Раздел I. Общи положения Чл. 63. (1) Администрацията на Висшия съдебен съвет подпомага дейността на пленума и на колегиите на Висшия съдебен съвет и е структурирана в дирекции и други самостоятелни административни звена. (2) Дирекциите осъществяват функциите си чрез отдели, сектори и звена към тях. (3) Структурата на дирекциите и длъжностните разписания на администрацията се определят със заповед на главния секретар. (4) (Доп. - ДВ, бр. 107 от 2024 г.) Броят на служителите и структурата на администрацията на Висшия съдебен съвет се определят от пленума на Висшия съдебен съвет по предложение на членовете на Висшия съдебен съвет и/или на главния секретар. Раздел II. Главен секретар Чл. 64. (1) За главен секретар на Висшия съдебен съвет може да се назначи лице, което отговаря на изискването по чл. 164, ал. 2 от Закона за съдебната власт . (2) Главният секретар се назначава с решение на пленума на Висшия съдебен съвет след провеждане на конкурс съгласно Правилата за провеждане на конкурс за назначаване на главен секретар на Висшия съдебен съвет. (3) Главният секретар осъществява административното ръководство на администрацията за подготовка на заседанията на пленума на Висшия съдебен съвет и колегиите и изпълнение на техните актове, като: 1. организира подготовката на заседанията на пленума на Висшия съдебен съвет и колегиите; 2. предлага на председателстващия проекта на дневен ред за заседанията на пленума на Висшия съдебен съвет и колегиите след подаване на материали от съответните комисии, членове на Висшия съдебен съвет, работни групи; 3. осъществява непосредствен контрол върху дейността на звено \"Стенографи\" по изготвянето на пълния и краткия стенографски протокол от заседанията на пленума и колегиите; 4. организира изпълнението на решенията на пленума и колегиите; 5. участва в заседанията на пленума на Висшия съдебен съвет и на колегиите, като може да представя становища по въпроси от дневния ред от неговата компетентност; 6. може да участва в заседанията на постоянните комисии при Висшия съдебен съвет без право да гласува; 7. организира поддържането на интернет страницата на Висшия съдебен съвет. (4) Главният секретар като работодател на служителите от администрацията ръководи, координира и контролира функционирането на администрацията на Висшия съдебен съвет, при което: 1. назначава, освобождава и командирова в страната и в чужбина служителите в администрацията на Висшия съдебен съвет; 2. организира и провежда конкурсите, атестирането и повишаването в ранг на съдебните служители от администрацията на Висшия съдебен съвет съгласно вътрешни правила, утвърдени от него; 3. утвърждава със заповед щатното разписание на администрацията на Висшия съдебен съвет; 4. утвърждава вътрешни правила за дейностите, осъществявани от администрацията; 5. контролира разходите на администрацията на Висшия съдебен съвет; 6. контролира и отговаря за работата с документите, за тяхното съхраняване и архивиране и за опазването на служебната информация; 7. определя реда за документооборота, деловодната и архивната дейност в администрацията; 8. поощрява служители от администрацията на Висшия съдебен съвет с отличие или награда за проявени висок професионализъм, образцово изпълнение на служебните задължения и високи нравствени качества; 9. реализира дисциплинарната отговорност на служителите за извършени от тях дисциплинарни нарушения; 10. организира обучението на съдебните служители и повишаването на тяхната квалификация; 11. отговаря за създаването на условия за нормална и ефективна работа на членовете на Висшия съдебен съвет и на администрацията; 12. разпределя съобразно функционалната компетентност на административните звена задачите за изпълнение; 13. осъществява непосредствен контрол върху дейността на звено \"Финансови контрольори\". (5) Конкретните задачи за администрацията, формулирани от пленума, колегиите, комисиите и отделни членове на Висшия съдебен съвет, се възлагат на администрацията чрез главния секретар в обем и срокове, съгласувани с него. (6) Главният секретар осъществява методическо ръководство и контрол по отношение на съдебните администратори. (7) При осъществяването на своите функции главният секретар може да: 1. изисква от органите на съдебната власт, от централните и териториалните органи на изпълнителната власт, органите на местното самоуправление, както и от други органи и организации, информация и материали, необходими за осъществяване правомощията на Висшия съдебен съвет; 2. участва в срещи и комисии с представители на други органи или организации по тяхна покана или по възлагане от Висшия съдебен съвет; 3. осъществява контакти с представители на органите на съдебната власт, законодателната власт, централните и териториалните органи на изпълнителната власт и органите на местното самоуправление, на международни органи и организации, както и с граждани. (8) С решение на пленума на Висшия съдебен съвет на главния секретар могат да бъдат възложени за изпълнение и други функции. (9) Главният секретар в изпълнение на правомощията си издава правила, разпореждания и заповеди, които са задължителни за съдебните служители от администрацията на Висшия съдебен съвет. (10) Главният секретар при отсъствие може да делегира свои правомощия на съдебен служител от администрацията и да определя неговите функции със заповед. Раздел III. Функции и организация на работата на администрацията на Висшия съдебен съвет Чл. 65. (1) Администрацията на Висшия съдебен съвет включва: 1. дирекция \"Бюджет и финанси\"; 2. дирекция \"Управление на собствеността на съдебната власт\"; 3. дирекция \"Правна\"; 4. (изм. - ДВ, бр. 107 от 2024 г.) дирекция \"Информационни технологии\"; 5. (изм. - ДВ, бр. 107 от 2024 г.) дирекция \"Атестиране, конкурси и кадрова дейност на съдии\"; 6. (изм. - ДВ, бр. 107 от 2024 г.) дирекция \"Атестиране, конкурси и кадрова дейност  на прокурори и следователи\"; 7. (доп. - ДВ, бр. 107 от 2024 г.) дирекция \"Международна дейност, връзки с обществеността и протокол\"; 8. дирекция \"Човешки ресурси, административно и техническо обслужване и класифицирана информация\"; 9. (нова - ДВ, бр. 107 от 2024 г.) дирекция \"Дисциплинарна дейност\"; 10. (нова - ДВ, бр. 107 от 2024 г.) дирекция \"Съдебна карта, натовареност и съдебна статистика\". (2) (Изм. - ДВ, бр. 107 от 2024 г.) Като самостоятелни звена в администрацията на Висшия съдебен съвет се структурират звено \"Финансови контрольори\" и звено \"Стенографи\". Чл. 66. (1) Дирекциите се ръководят от директор, който организира, координира и контролира изпълнението на възложените им функции и своевременно докладва за осъществяването им. (2) Директорът на дирекция разпределя и възлага задачите по отдели, сектори и звена по естество и специфика, като предлага на главния секретар мерки за подобряване организацията на работа в дирекцията. Чл. 67. (1) Отделите се ръководят от началник на отдел, който организира, координира и контролира изпълнението на работата на съдебните служители в съответния отдел и своевременното изпълнение на възложените им задачи. (2) Началникът на отдел разпределя и възлага задачите в ресорните сектори и звена по естество и специфика, като предлага на главния секретар и на директора на дирекция мерки за подобряване организацията на работа в отдела. Чл. 68. (Изм. и доп. - ДВ, бр. 107 от 2024 г.) Самостоятелните звена са на пряко подчинение на главния секретар. Чл. 69. Дирекция \"Бюджет и финанси\" осъществява функции по изготвяне на проекта на бюджета на съдебната власт и организира изпълнението на бюджета, като: 1. във връзка с бюджетното финансиране: а) (доп. - ДВ, бр. 107 от 2024 г.) изготвя бюджетите на второстепенните разпоредители в рамките на утвърдения от Народното събрание бюджет на съдебната власт по елементи на Единната бюджетна класификация и по функционални области, както и в програмен формат и ги предлага за утвърждаване от Висшия съдебен съвет; б) организира текущото финансиране на второстепенните разпоредители по бюджета на съдебната власт съгласно утвърдените бюджети чрез системата за електронни разплащания \"СЕБРА\", като: ежедневно обработва инициираните платежни нареждания; контролира извършването на разходите на органите на съдебната власт в рамките на утвърдените им бюджети; поддържа ежедневен регистър за усвоените чрез СЕБРА средства по параграфи на Единната бюджетна класификация; в) (нова - ДВ, бр. 107 от 2024 г.) извършва разпределение по органи на съдебната власт в СЕБРА на сторнирани обороти и изготвя искания до Министерството на финансите за възстановяване на лимит; г) (предишна б. \"в\" - ДВ, бр. 107 от 2024 г.) ежедневно публикува на интернет страницата на Висшия съдебен съвет информация за извършените плащания в СЕБРА общо за системата на съдебната власт, по второстепенни системи с бюджет и по код за вид плащане за всеки работен ден; д) (предишна б. \"г\" - ДВ, бр. 107 от 2024 г.) поддържа и актуализира регистър на бюджетните организации в съдебната система чрез създадената за целта в СЕБРА функционалност; е) (предишна б. \"д\" - ДВ, бр. 107 от 2024 г.) подготвя предложения за извършване на корекции по бюджетите на второстепенните разпоредители по искания от органите на съдебната власт или служебни след експертен анализ; ж) (предишна б. \"е\" - ДВ, бр. 107 от 2024 г.) извършва корекции по бюджетите на второстепенните разпоредители след утвърждаването им от Висшия съдебен съвет и своевременно изпраща актуализираните бюджети на органите на съдебната власт; з) (предишна б. \"ж\" - ДВ, бр. 107 от 2024 г.) изготвя месечното разпределение на бюджета на съдебната власт и извършва актуализацията му съгласно утвърдените от Висшия съдебен съвет корекции; и) (предишна б. \"з\" - ДВ, бр. 107 от 2024 г.) ежемесечно изпраща заявки за субсидия и лимит за разходи на съдебната власт за утвърждаване от Министерството на финансите съгласно закона за държавния бюджет на Република България; й) (предишна б. \"и\" - ДВ, бр. 107 от 2024 г.) поддържа регистър за ежемесечно контролиране на изпълнението на бюджета на органите на съдебната власт по основни параграфи и подпараграфи на Единната бюджетна класификация; к) (предишна б. \"й\" - ДВ, бр. 107 от 2024 г.) поддържа регистър за разпределението на допълнително отпуснатите средства по бюджетите на органите на съдебната власт по източници; л) (предишна б. \"к\" - ДВ, бр. 107 от 2024 г.) анализира извършените разходи по критерии, зададени от ръководството на Висшия съдебен съвет; м) (предишна б. \"л\" - ДВ, бр. 107 от 2024 г.) събира и обобщава информация относно състоянието на системите за финансово управление и контрол в органите на съдебната власт; н) (предишна б. \"м\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с дължими обезщетения на магистрати и съдебни служители; о) (предишна б. \"н\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с изплащане на дължими обезщетения по Закона за отговорността на държавата и общините за вреди ; п) (нова - ДВ, бр. 107 от 2024 г.) изготвя писма-уведомления за упълномощаване на административни ръководители да се разпореждат със сметка наличности, транзитна сметка. 2. във връзка с финансовите разчети и анализи: а) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на съдебната власт, включително и по органи на съдебната власт и с разходите по функционални области, както и в програмен формат; б) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на Висшия съдебен съвет, както и в програмен формат; в) (изм. - ДВ, бр. 107 от 2024 г.) съставя проект на бюджет на съдебната власт за съответната календарна година, включително и по органи на съдебната власт и с разходи по функционални области, както и в програмен формат; г) (изм. - ДВ, бр. 107 от 2024 г.) съставя проект на бюджет на Висшия съдебен съвет за съответната календарна година, както и в програмен формат; д) обосновава и методически защитава проекта на бюджет на съдебната власт; е) дава методически указания по изготвянето на бюджета на съдебната власт; изготвя анализи и доклади по становищата на компетентните държавни органи, свързани с бюджета на съдебната власт; ж) разпределя утвърдения от Народното събрание бюджет на съдебната власт за съответната календарна година по органи на съдебната власт (в т.ч. обобщени бюджети на съдилищата) по елементи на Единната бюджетна класификация; з) изготвя ежемесечна информация за изпълнението на бюджета на съдебната власт за предходни периоди и информира Висшия съдебен съвет; и) изготвя ежемесечна информация за очакваното изпълнение по бюджета на съдебната власт към края на съответната година и я представя в Министерството на финансите; й) създава и поддържа информация, свързана с бюджета на съдебната власт и неговото изпълнение; к) поддържа информация за разпределение на допълнителните средства по бюджета на съдебната власт; л) актуализира бюджета на съдебната власт; м) изготвя необходимата документация за Министерството на финансите при необходимост от утвърждаване на допълнителни средства по бюджета на съдебната власт чрез постановление на Министерския съвет, решение на Министерския съвет или корекции между отделни първостепенни разпоредители, както и последващите документи; н) изготвя финансови обосновки към проектите на нормативни актове във връзка с чл. 28 от Закона за нормативните актове и чл. 12, ал. 2, т. 3 от Вътрешните правила за изработване на нормативни актове във Висшия съдебен съвет и оценка на въздействието им ; о) извършва периодично актуализация на приходите и разходите, както и на субсидията по бюджета на съдебната власт, и информира Министерството на финансите; п) ежемесечно консолидира и анализира данни за средствата за работна заплата на органите на съдебната власт; 3. във връзка със счетоводството и методологията: а) (изм. и доп. - ДВ, бр. 107 от 2024 г.) разпределя по параграфите на Единната бюджетна класификация одобрения бюджет на Висшия съдебен съвет и неговата администрация и с разходи по функционални области, както и в програмен формат за съответната година; б) (изм. и доп. - ДВ, бр. 107 от 2024 г.) отчита касовото изпълнение на бюджета на Висшия съдебен съвет и неговата администрация; в) анализира и контролира разходите за издръжка на Висшия съдебен съвет и неговата администрация и при необходимост предлага корекция по отделните параграфи; г) осъществява финансово-счетоводното обслужване на Висшия съдебен съвет и неговата администрация съобразно Закона за счетоводството и други нормативни актове; д) организира инвентаризация на активите, пасивите, вземанията и задълженията на Висшия съдебен съвет и на неговата администрация; е) (доп. - ДВ, бр. 107 от 2024 г.) изготвя месечни, тримесечни и годишни отчети за касово изпълнение на бюджета, сметките за средствата от ЕС и сметките за чужди средства на Висшия съдебен съвет и на неговата администрация по параграфите на Единната бюджетна класификация и с разходи по функционални области, както и в програмен формат; ж) (доп. - ДВ, бр. 107 от 2024 г.) изготвя тримесечните и годишните оборотни ведомости на Висшия съдебен съвет и на неговата администрация, както и друга отчетна информация по указания на Министерството на финансите; з) осигурява съхраняването на счетоводните документи на администрацията на Висшия съдебен съвет; и) организира единна счетоводна отчетност в системата на Висшия съдебен съвет, изготвя единен индивидуален сметкоплан на ползваните счетоводни сметки и подсметки; й) изготвя обяснителна записка към тримесечните отчети и годишния финансов отчет, с която се оповестява прилаганата счетоводна политика в органите на съдебната власт; к) (доп. - ДВ, бр. 107 от 2024 г.) приема и обобщава месечните, тримесечните и годишните отчети за касово изпълнение на бюджета, сметките за средствата от ЕС и сметките за чужди средства на органите на съдебната власт и ги представя на Министерството на финансите и на Сметната палата по параграфите на Единната бюджетна класификация и с разходи по функционални области, както и в програмен формат; л) (доп. - ДВ, бр. 107 от 2024 г.) приема и обобщава тримесечните и годишните оборотни ведомости на органите на съдебната власт и ги представя на Министерството на финансите и на Сметната палата, както и друга отчетна информация по указания на Министерството на финансите; м) поддържа счетоводни регистри по основните показатели на Единната бюджетна класификация; н) обработва и осчетоводява документи за приходите и разходите по Единната сметка и поддържа кореспонденция с Националната агенция за приходите; о) (изм. и доп. - ДВ, бр. 107 от 2024 г.) поддържа кореспонденция с органите на съдебната власт относно освобождаването на лимити, сторниране на обороти за плащанията, преминали през (СЕБРА) и грешно постъпили суми по сметките на Висшия съдебен съвет; п) осъществява контрол и анализ върху финансовата и нефинансовата информация, представена в периодичните отчети за касовото изпълнение на бюджета и годишните финансови отчети на второстепенните разпоредители с бюджети; р) (изм. - ДВ, бр. 107 от 2024 г.) дава методически указания по прилагането на нормативните актове, свързани с финансово-счетоводната дейност - изготвянето на отчетите за касовото изпълнение на бюджета (месечни, тримесечни и годишни), сметките за средствата от ЕС и сметките за чужди средства и оборотни ведомости, до всички второстепенни разпоредители с бюджет; с) на основата на счетоводните отчети изготвя справки, становища и предложения за подобряване на финансовата дисциплина и отчетност; т) провежда периодични семинари за обучаване на счетоводните кадри в съдебната система; у) изготвя становища на Висшия съдебен съвет във връзка с въпроси и проблеми, свързани със счетоводството и методологията на органите на съдебната власт, поставени от други ведомства, контролни и финансови институции; ф) обработва и осчетоводява документи за строителство и основен ремонт на недвижимите имоти, както и за задължения, произтичащи от собствеността на имотите - данъци, такси, наеми, застраховки, преоценки и други разходи; х) обработва и осчетоводява документи за разходи по сключени договори за наем на недвижими имоти; ц) обработва и осчетоводява документи за приходи и възстановени разходи за отдадените под наем недвижими имоти или части от недвижими имоти на съдебната власт; подава данъчна декларация по Закона за данъка върху добавената стойност; ч) поддържа финансови досиета във връзка с изпълнение на договори, сключени с изпълнители, извършващи строително-ремонтни дейности в сгради на органите на съдебната власт и финансирани от Висшия съдебен съвет, както и по договори за наем; ш) (нова - ДВ, бр. 107 от 2024 г.) подава декларации, свързани с дейността на Висшия съдебен съвет и неговата администрация, пред Националната агенция по приходите и Националния осигурителен институт, както и справки към други бюджетни организации; щ) (нова - ДВ, бр. 107 от 2024 г.) ежегодно и на тримесечие подава данни в Националния статистически институт; ъ) (нова - ДВ, бр. 107 от 2024 г.) съставя и представя годишния финансов отчет на съдебната власт за приемане от пленума на Висшия съдебен съвет. 4. (нова - ДВ, бр. 107 от 2024 г.) във връзка с методологията и подпомагането на бюджетната дейност: а) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на средносрочната бюджетна прогноза на съдебната власт; б) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на проекта на бюджет на съдебната власт за съответната година; в) обобщава информацията от органите на съдебната власт и изготвя отчет на показателите за изпълнение по бюджетните програми към отчета за изпълнението на програмния бюджет за съответния период; г) извършва периодични прегледи, анализи и доклади за системата от показатели за изпълнение по бюджетните програми и при необходимост предлага оптимизирането им съгласно приетата от пленума на Висшия съдебен съвет Методология за програмно бюджетиране в съдебната власт; д) дава методически указания по изготвянето и отчитането на програмния бюджет на съдебната власт във връзка с планирането и отчитането на показателите за изпълнение и постигнатите резултати; е) изготвя вътрешни правила за регламентиране на етапите и процесите по изготвяне и отчитане на бюджета на съдебната власт в програмен формат във връзка с чл. 7, ал. 7 от Закона за публичните финанси ; ж) изготвя справки и становища относно финансова обезпеченост по искания на комисиите към Висшия съдебен съвет; з) изготвя справки, свързани с изпълнението на бюджета за текущата година, изискани от Министерството на финансите. Чл. 70. (Изм. - ДВ, бр. 107 от 2024 г.) Дирекция \"Управление на собствеността на съдебната власт\" осъществява следните функции: 1. във връзка с инвестиционната политика, свързана с изпълнението на бюджета за капиталови разходи и текущата поддръжка на съществуващия сграден фонд, подпомага и координира цялостната дейност, като: а) проучва необходимостта от ново строителство, реконструкции и основни ремонти на сградния фонд на съдебната власт, включително като обобщава и анализира предложенията на органите на съдебната власт; б) подготвя доклади относно състоянието на имотите, подлежащи на основен ремонт, проектиране или ново строителство; в) изготвя проект на годишна инвестиционна програма на съдебната власт (по обекти и по вид на капиталовите разходи) в рамките на утвърдения бюджет на съдебната власт; г) изготвя и актуализира цялостната документация за капиталовите разходи по бюджета на съдебната власт - разчети и отчети за изразходваните средства с инвестиционно предназначение; д) изготвя предложения за финансиране на обектите за основен ремонт, строителство, придобиване на дълготрайни материални активи на второстепенните разпоредители по бюджета на съдебната власт и по външни програми; е) изготвя предложения за корекции на средствата за капиталови разходи по бюджета на второстепенните разпоредители при необходимост; ж) изготвя анализи, справки и приложения относно проектобюджети и бюджетни прогнози за ангажиментите по капиталовите разходи на съдебната власт; з) подготвя заявка за потребностите от възлагане на обществени поръчки за инженеринг, строителство, текущи ремонти и услуги и включване в обобщена заявка и график за възлагане на обществени поръчки за съответната година съгласно утвърдените правила във Висшия съдебен съвет; и) изготвя техническите задания за възлагане на проектиране и строителство на нови обекти и реконструкция на съществуващите; й) организира и участва в приемателни комисии за завършените обекти; к) осъществява текущ контрол при изпълнението на строително-монтажните работи и доставки, проверява съставените актове и строителни книжа на обектите; л) осъществява методическа помощ и подготвя правила/указания във връзка с изпълнението на Инвестиционната програма на Висшия съдебен съвет и разходването на средства от бюджета на съдебната власт за текуща поддръжка на сградния фонд; м) отговаря за съставянето на техническите паспорти на сградния фонд на съдебната власт; н) отговаря за съхраняването на проектна и техническа документация на сградния фонд на съдебната власт; о) води регистър на предложения/искания за инвестиции в текущи ремонти на сградния фонд на съдебната власт; п) анализира постъпилите искания, касаещи текущи и аварийни ремонти, и изготвя предложения за корекции на средства по § 10-00 \"Текущ разход\" по бюджета на второстепенните разпоредители, при необходимост; 2. във връзка с управлението на собствеността на съдебната власт подпомага дейностите по придобиване, управление, стопанисване, ползване, поддържане и разпореждане с имотите на съдебната власт, като: а) документира собствеността върху имотите на съдебната власт и всички настъпили промени в собствеността като вид и обем; б) води регистър, като поддържа и актуализира единна база данни за имотите на съдебната власт; поддържа и съхранява досиетата на имотите на съдебната власт; в) изготвя и представя становища за разпределение на имотите на съдебната власт; г) организира проучвания за възможности за допълване на сградния фонд за нуждите на съдебната власт, като анализира и предлага процедури по безвъзмездно предоставяне на сгради и терени, включително придобиване на имоти или вещни права; д) организира, осъществява контрол и изготвя становища за правилното, законосъобразното и ефективното ползване и стопанисване на имотите на съдебната власт; е) изготвя становища по проекти на актове на Министерския съвет, свързани с процедури по Закона за държавната собственост и правилника за прилагането му; ж) организира дейностите, свързани с процедури за отдаване под наем на недвижими имоти или части от недвижими имоти - държавна собственост, при условията и по реда на Закона за държавната собственост и правилника за прилагането му; з) предлага предприемане на разпоредителни действия с имоти - държавна собственост, предоставени за нуждите на съдебната власт; и) организира приемане на предоставени за управление имоти и предаване на имоти с отпаднала необходимост за съдебната власт; й) анализира и организира дейностите, свързани с процедурите по Закона за местните данъци и такси ; к) подпомага инвентаризацията на имотите на съдебната власт; л) поддържа регистри на имотите - частна държавна собственост, предоставени в управление на Висшия съдебен съвет за жилищни нужди: регистър на кандидатите за настаняване във ведомствени жилища, регистър на настанените във ведомствени жилища лица и регистър на свободните жилища; м) организира дейностите по стопанисване и разпределение на ползването на имотите - частна държавна собственост, от ведомствения жилищен фонд; н) организира и контролира изпълнението на договорите за наем, по които страна е Висшият съдебен съвет; 3. изготвя и съгласува проекти на договори във връзка с управлението на собствеността, по които страна е Висшият съдебен съвет; 4. във връзка с организацията по възлагане на обществените поръчки, свързани с управление на собствеността на съдебната власт: а) изготвя техническите задания и техническите спецификации за възлагане по Закона за обществените поръчки на проектиране и строителство на нови обекти и реконструкция на съществуващите, за доставки на оборудване; б) изготвя техническите задания и техническите спецификации за възлагане по Закона за обществените поръчки на имуществено застраховане, оценяване на имотите на съдебната власт, дейности по кадастъра и други; в) осъществява текущ контрол по изпълнението на сключените договори за възлагане на обществени поръчки (срокове, гаранции, неустойки), по които страна е Висшият съдебен съвет; г) съгласува проекти на договори за строителство, инженеринг, проектиране и свързаните с изпълнението им акцесорни договори; д) организира провеждането на експертни технико-икономически съвети за оценка и приемане на извършените проектни работи. Чл. 71. Дирекция \"Правна\" осъществява следните функции: 1. във връзка с правното обслужване: а) (доп. - ДВ, бр. 107 от 2024 г.) осигурява експертно участие в постоянните и временните комисии на пленума и колегиите; б) проучва постъпили сигнали, молби и предложения, подготвя становища по тях и ги докладва в комисиите на пленума или колегиите, от чиято компетентност са те; в) (нова - ДВ, бр. 107 от 2024 г.) администрира работата с предложения и сигнали от граждани и представители на организации съгласно глава осма от Административнопроцесуалния кодекс , подадени до Висшия съдебен съвет и/или неговите колегии, и ги разглежда по реда на Вътрешните правила за организация на работата с предложения и сигнали, които постъпват във Висшия съдебен съвет; г) (нова - ДВ, бр. 107 от 2024 г.) извършва проучвания и събира информация за изготвяне на становища за притежаваните нравствени качества на кандидатите в конкурсите за заемане на длъжност в органите на съдебната власт, както и за кандидатите за административни и заместник-административни ръководители, и изготвя проекти на становища; д) (предишна б. \"в\" - ДВ, бр. 107 от 2024 г.) осъществява методическа помощ и координация по отношение на правното обслужване на дейностите в другите дирекции на администрацията на Висшия съдебен съвет; е) (изм. - ДВ, бр. 70 от 2022 г., предишна б. \"г\" - ДВ, бр. 107 от 2024 г.) подпомага Висшия съдебен съвет при изпълнение на задълженията му като администратор на лични данни, както и отговаря за воденето на регистъра по чл. 30 от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 94/46/ЕО; ж) (предишна б. \"д\" - ДВ, бр. 107 от 2024 г.) изготвя предложения и становища по принципни въпроси и решения, методически указания и стратегии за съдебната система; з) (предишна б. \"е\" - ДВ, бр. 107 от 2024 г.) изготвя анализи, становища, доклади и проекти на решения по възложени от пленума и колегиите на Висшия съдебен съвет въпроси, свързани с упражняване на правомощията на административния орган; и) (предишна б. \"ж\" - ДВ, бр. 107 от 2024 г.) изготвя правни становища по процедури и дейности на Висшия съдебен съвет и/или на другите структурни звена в администрацията на Висшия съдебен съвет; й) (предишна б. \"з\", доп. - ДВ, бр. 107 от 2024 г.) изготвя проекти на решения за предоставяне или за отказ за предоставяне на достъп до обществена информация по Закона за достъп до обществена информация въз основа на предоставено мотивирано становище от съответната дирекция и/или комисия за наличието на информацията и нейния характер и води и поддържа регистър на заявленията за достъп до обществена информация; к) (нова - ДВ, бр. 107 от 2024 г.) осъществява контрол за законосъобразност на актовете, свързани с възникването, изменението и прекратяването на трудовите правоотношения на съдебните служители в администрацията на Висшия съдебен съвет. 2. във връзка с нормативната дейност: а) (изм. и доп. - ДВ, бр. 107 от 2024 г.) участва в подготовката на проекти на нормативни актове от компетентността на пленума на Висшия съдебен съвет и изготвя предварителни и частични оценки на въздействието им; б) (нова - ДВ, бр. 107 от 2024 г.) участва в подготовката на вътрешноведомствени правила; в) (предишна б. \"б\" - ДВ, бр. 107 от 2024 г.) участва в изготвянето на становищата на пленума и на колегиите на Висшия съдебен съвет по нормативни актове, които се отнасят до съдебната система и са внесени за утвърждаване или съгласуване от Висшия съдебен съвет; г) (предишна б. \"в\" - ДВ, бр. 107 от 2024 г.) изготвя проекти на становища до Конституционния съд по дела, по които Висшият съдебен съвет е конституиран като заинтересована страна; 3. във връзка с процесуалното представителство на Висшия съдебен съвет: а) изготвя искови молби, жалби, възражения, отговори и писмени бележки по съдебни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; б) изготвя жалби, възражения и становища до административни органи и участва в административни производства пред тях по пълномощие на пленума или колегиите; в) (нова - ДВ, бр. 107 от 2024 г.) изготвя молби, искания и справки по изпълнителни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; г) (предишна б. \"в\" - ДВ, бр. 107 от 2024 г.) изготвя проекти на становища по обсъждани въпроси от пленумите на Върховния касационен съд и Върховния административен съд, свързани с организацията на съдебната власт; 4. във връзка с управлението на цикъла на обществените поръчки: а) координира, администрира и контролира цялостния процес по планиране и провеждане на обществените поръчки на Висшия съдебен съвет съобразно Вътрешните правила за управление на цикъла на обществените поръчки; б) координира и организира и всички дейности във връзка с подготовката за възлагане на обществени поръчки; в) съвместно със структурното звено - заявител, разработва документи по процедурите за възлагане на обществени поръчки; г) координира процеса на провеждането на процедурите и възлагането на обществени поръчки в съответствие с нормативните изисквания и приложимите правила за обществените поръчки; д) изготвя проекти на договори за възлагане на обществени поръчки и организира сключването им; е) води регистър на проведените процедури за възлагане на обществени поръчки през съответната година, води и съхранява досиета на проведените процедури за възлагане на обществени поръчки и организира архивирането им съобразно действащите Вътрешни правила за управление на цикъла на обществените поръчки; ж) подготвя становища във връзка с прилагането на Закона за обществените поръчки и свързаните с него подзаконови нормативни актове; з) подготвя и изпраща за публикуване в нормативно установените срокове необходимата информация при възлагането на обществените поръчки до Агенцията по обществените поръчки и до \"Официален вестник\" на Европейския съюз в приложимите случаи; и) оказва методическа помощ на останалите структурни звена във Висшия съдебен съвет по въпроси, свързани с организирането и провеждането на процедури по Закона за обществените поръчки и възлагането на обществени поръчки; й) участва в разработването на вътрешните правила по Закона за обществените поръчки и подзаконовите нормативни актове по прилагането му; к) (доп. - ДВ, бр. 107 от 2024 г.) води и поддържа регистър на договорите за възлагане на обществени поръчки, сключени от Висшия съдебен съвет; 5. (отм., нова - ДВ, бр. 107 от 2024 г.) във връзка с международни програми и проекти осъществява следните функции: а) във връзка с планирането, проучването, подготовката, управлението, изпълнението, мониторинга и контрола на международни и европейски проекти: аа) събира актуална информация за възможностите на ВСС да кандидатства с проекти по различни програми; бб) идентифицира и извършва оценка на потребностите от външно финансиране на изпълняваните от ВСС политики и програми и идентифицира подходящи програми; вв) координира кандидатстването, управлението и изпълнението на проектите по програми, финансирани от ЕС и други донори, по които ВСС е бенефициент/партньор - съгласно правилата на съответната програма, регламенти на ЕС и действащото национално законодателство; б) във връзка с разходването на средствата по одобрените за финансиране проекти: аа) води и поддържа регистър на договорите, сключени от ВСС във връзка с изпълнението на европейски и международни проекти; бб) осигурява извършването на проверки от национални и европейски верифициращи, одитиращи и контролиращи органи; в) във връзка с координиране дейностите по усвояване на средства по съответните програми: аа) изготвя становища до ВСС по проектните предложения на органите на съдебната власт с оглед избягване на двойно финансиране и дублиране на дейности; бб) поддържа и актуализира електронен регистър за всички текущи и приключили проекти на ВСС; вв) анализира нуждата от обучения в АВСС и предлага обучения за управление на европейски и международни програми и проекти. Чл. 72. (Изм. - ДВ, бр. 107 от 2024 г.) Дирекция \"Информационни технологии\" осъществява следните функции: 1. във връзка с внедряването на съвременните информационни и комуникационни технологии: а) (изм. - ДВ, бр. 107 от 2024 г.) участва в разработването на планове и стратегии за внедряване на съвременни информационни и комуникационни технологии в администрацията на Висшия съдебен съвет и органите на съдебната власт и организира тяхното изпълнение; б) разработва технически задания за внедряване на хардуер и софтуер във Висшия съдебен съвет и органите на съдебната власт; в) участва в разработването и прилагането на методологии, правила и процедури в областта на информационните и комуникационните технологии във Висшия съдебен съвет и органите на съдебната власт; г) подпомага Висшия съдебен съвет при осъществяване на правомощията му по реализация на стратегията за въвеждане на съвременни информационни и комуникационни технологии в съдебната власт; д) подготвя становища по представените на Висшия съдебен съвет проекти за изграждането и внедряването на информационни и комуникационни технологии; е) (изм. - ДВ, бр. 107 от 2024 г.) участва в разработването, прилагането и контролира изпълнението на процедури за сигурност на информационните и комуникационните системи с цел осигуряване на ефективна защита на информационните ресурси на Висшия съдебен съвет и органите на съдебната власт; 2. във връзка със софтуерната и хардуерната поддръжка и актуализацията на използваните информационни и комуникационни системи: а) координира и подпомага планирането на осигуряването на необходимия хардуер и софтуер в органите на съдебната власт; б) осигурява поддържането и използването на хардуера и софтуера в администрацията на Висшия съдебен съвет; в) осигурява правилното функциониране и актуализиране на използваните от Висшия съдебен съвет софтуер и хардуер; г) (нова - ДВ, бр. 107 от 2024 г.) осигурява правилното функциониране и актуализиране на компютърната и комуникационната техника, собственост на Висшия съдебен съвет, инсталирана в центровете за съхранение на данни на съдебната система; д) (предишна б. \"г\" - ДВ, бр. 107 от 2024 г.) поддържа изправността на всички хардуерни и софтуерни системи в администрацията на Висшия съдебен съвет; е) (предишна б. \"д\" - ДВ, бр. 107 от 2024 г.) изготвя указания и методика за работа, обучаване и подпомагане на служителите в администрацията и членовете на Висшия съдебен съвет при работата с внедрените хардуер и софтуер; ж) (предишна б. \"е\" - ДВ, бр. 107 от 2024 г.) осигурява поддържането на компютърната техника, локалните мрежи и комуникационното оборудване във Висшия съдебен съвет; з) (предишна б. \"ж\" - ДВ, бр. 107 от 2024 г.) организира закупуването на нов хардуер и софтуер и ги въвежда в експлоатация; 3. (нова - ДВ, бр. 107 от 2024 г.) във връзка с методологията и развитието на централизираните информационни системи: а) участва в изграждането и актуализирането на централизираните информационни системи в органите на съдебната власт; б) осигурява развитието и управлението на централизираните информационни системи в органите на съдебната власт; в) осигурява оперативната съвместимост между системите, използвани от органите на съдебната власт; г) осъществява контрол на разработчиците по време на разработване и внедряване на системите; д) обобщава постъпили искания от съдилищата за добавяне на нови и/или промяна на съществуващи функционалности в системите на база на реалната им работа и/или при промяна на действащото законодателство; е) преценява необходимостта от извършване на промени по архитектурата на системите; ж) изпълнява функциите на единствена и единна централизирана точка за контакт между разработчиците и потребителите на системите; з) отговаря на запитвания и оказва техническа и методологична помощ при възникнали въпроси и/или проблеми при работата с централизираните информационни системи; и) координира дейностите по ефективното прилагане на мерките за публичност и прозрачност във връзка с публикуването на съдебните актове на съдилищата. 4. (отм. - ДВ, бр. 107 от 2024 г.) 5. (отм. - ДВ, бр. 107 от 2024 г.) 6. (отм. - ДВ, бр. 107 от 2024 г.) Чл. 73. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на съдии\" подпомага дейността на Комисията по атестирането и конкурсите към съдийската колегия, като осъществява следните функции: 1. във връзка с атестирането и повишаването на място в по-горен ранг на съдии: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по атестиране по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители и за назначаване на заместници на административни ръководители; ж) предлага становища на комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на съдийската колегия на Висшия съдебен съвет, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши съдии, за първоначално назначаване, за повишаване и за преместване в съдилищата: а) обобщава и анализира предложения от органите на съдебната власт във връзка с планирането на длъжности за обявяване на конкурси в съдилищата; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване провеждането на писмените и устните изпити; в) подпомага дейността на Комисията по атестиране и конкурси при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по атестиране и конкурси по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши съдии; з) обобщава, анализира и подготвя информация във връзка с изтичащите срокове на младшите съдии и назначаването им на длъжност \"съдия\" в районните съдилища; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестиране и конкурси становища по документите на всички кандидати с оглед извършване на проверка и произнасяне за съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на съдии в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на съдилищата, както и за поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите съдии и за съдиите-наставници в съдилищата; в) обобщава, анализира и предлага становища във връзка с провеждането на процедури за оптимизиране щатната численост в съдилищата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители и персонален състав на членове на помощни атестационни комисии; д) разработва годишно планиране за предстоящите процедури за атестиране на съдии по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) обобщава, анализира и докладва информация във връзка с прекратяване на командироването в съответствие със законовите предпоставки; з) съставя, води и съхранява кадровото дело на всеки съдия в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на съдии; 7. разработва анализи, справки и становища във връзка с атестирането, конкурсите и кадровата дейност на съдии. Чл. 74. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на прокурори и следователи\" подпомага дейността на Комисията по атестирането и конкурсите към прокурорската колегия на Висшия съдебен съвет, като осъществява следните функции: 1. във връзка с атестирането и повишаването на място в по-горен ранг на прокурори и следователи: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители; ж) предлага становища на членовете на Комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на прокурорската колегия, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши прокурори и младши следователи, за първоначално назначаване, за повишаване и за преместване в органите на Прокуратурата на Република България: а) обобщава и анализира предложения от органите на съдебна власт във връзка с планирането на длъжности за обявяване на конкурси в органите на Прокуратурата на Република България; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване по провеждането на писмените и устните изпити; в) подпомага дейността на Комисията по атестирането и конкурсите при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши прокурори и младши следователи; з) обобщава, анализира и подготвя информация във връзка с изтичащите срокове на младшите прокурори и младшите следователи и назначаването им на длъжност \"прокурор\" в районните прокуратури и \"следовател\" в следствените отдели в окръжните прокуратури; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестирането и конкурсите становища по документите на всички кандидати с оглед извършване на проверка и произнасяне по съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на прокурори и следователи в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на прокуратурите, както и поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите прокурори и следователи, както и за прокурорите и следователите наставници в прокуратурата; в) обобщава, анализира и предлага становища във връзка с провеждането на процедури за оптимизиране щатната численост в прокуратурата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители; д) разработва годишно планиране за предстоящите процедури за атестиране на прокурори и следователи по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) разработва становища във връзка с предложения за командироване на прокурори и следователи в съответствие със Закона за съдебната власт ; з) съставя, води и съхранява кадровото дело на всеки прокурор и следовател в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на прокурори и следователи; 7. разработва анализи, справки и становища във връзка с атестирането, конкурсите и кадровата дейност на прокурори и следователи. Чл. 75. (Нов - ДВ, бр. 107 от 2024 г.) Дирекция \"Международна дейност, връзки с обществеността и протокол\" осъществява следните функции: 1. по отношение на международната дейност на Висшия съдебен съвет: а) координира и осигурява организационно дейността и контактите на Висшия съдебен съвет с други национални, чуждестранни и международни институции и органите на съдебната власт по въпроси, свързани с международното сътрудничество; б) поддържа информация, необходима за осъществяването на институционалните и международните контакти на Висшия съдебен съвет; в) проучва международните инициативи в сферата на дейност на Висшия съдебен съвет и ги предоставя на вниманието на членовете на Висшия съдебен съвет; г) координира работата на Висшия съдебен съвет във връзка с предоставяне на информация за изготвянето на Информационното табло на ЕС в областта на правосъдието; д) осъществява сътрудничеството между Висшия съдебен съвет и Министерството на правосъдието във връзка с предоставяне на информация за изготвянето на оценка на европейските съдебни системи от Европейската комисия за ефикасност на правосъдието (CEPEJ); е) осъществява сътрудничество с Министерството на правосъдието и координира предоставянето на информация от компетентност на Висшия съдебен съвет във връзка с изготвянето на ежегодните доклади в рамките на Европейския механизъм за върховенството на закона; ж) координира и обобщава информацията от страна на Висшия съдебен съвет по препоръките на Организацията за икономическо сътрудничество и развитие (ОИСР); з) в сътрудничество с други институции организира срещи с представители на Европейската комисия, Европейската комисия за демокрация чрез право (Венецианската комисия), ОИСР, CEPEJ и други международни организации; и) организира и координира дейности, свързани с членството на Висшия съдебен съвет и представители на съдебната власт в Европейската мрежа на съдебните съвети, Балканската и Евро-средиземноморската мрежа на съдебните съвети, Европейската съдебна мрежа по граждански и търговски дела, Европейската съдебна мрежа, Консултативния съвет на европейските съдии (КСЕС), Консултативния съвет на европейските прокурори (КСЕП), Евроджъст, Европейската прокуратура и други международни организации; й) при възлагане от пленума, колегиите, комисиите и главния секретар на Висшия съдебен съвет изготвя и отправя запитвания до чуждестранни съдебни съвети и институции със сходна дейност в рамките на двустранното и многостранното сътрудничество и изготвя преводи и обобщава получените отговори; к) осъществява комуникация с чуждестранни съдебни съвети, изготвя отговори и разпределя по компетентност запитвания, свързани с устройството и функционирането на съдебната власт в Република България; л) организира и координира с Министерството на външните работи и Постоянното представителство на Република България към ЕС участието на представители на съдебната власт като национални експерти в структурите на Европейската комисия и в гражданските мисии на Европейската служба за външна дейност по Общата политика за сигурност и отбрана на Европейския съюз; м) поддържа и актуализира информацията, свързана с международната дейност на Висшия съдебен съвет, на интернет страницата на Висшия съдебен съвет на български и английски език; н) изпълнява и други дейности, свързани с международното сътрудничество в областта на съдебната система; о) организира командировките в чужбина на членовете на Висшия съдебен съвет, магистрати, съдебни служители и експерти, командировани с решение на съдийската колегия, прокурорската колегия и пленума на Висшия съдебен съвет, изготвя заповеди за задгранични командировки; п) води международната кореспонденция на Висшия съдебен съвет и извършва писмени преводи за нуждите на членовете на Висшия съдебен съвет, администрацията на Висшия съдебен съвет и органите на съдебната власт; извършва превод на документи, свързани с участието на представители на съдебната власт в международни срещи; извършва превод при провеждане на международни срещи и мероприятия, а при обоснована необходимост осигурява външни преводачи; р) изготвя, поддържа и актуализира информация за нуждите на Висшия съдебен съвет за командированите в чужбина лица от органите на съдебната власт; с) предоставя своевременно информация на пленума, колегиите и комисиите на Висшия съдебен съвет относно приемането или изменението на европейски регламенти, директиви, актове на Съда на Европейския съюз и на други европейски органи, касаещи дейността на Висшия съдебен съвет и съдебната система, както и извършва анализи при необходимост; т) извършва проучвания и анализ по различни въпроси, касаещи опита на държавите - членки на ЕС, и други държави, в областта на устройството, организацията и управлението на съдебната власт, включително практиката на Съда на Европейския съюз и Европейската комисия за ефективност на правосъдието (CEPEJ); 2. по отношение на връзките с обществеността: а) осигурява взаимодействието на Висшия съдебен съвет със средствата за масово осведомяване; б) участва в изготвянето и осъществяването на информационната политика на Висшия съдебен съвет; в) подпомага представляващия Висшия съдебен съвет, говорителите на колегиите и членовете на Висшия съдебен съвет при организиране и координиране на техни изяви в средствата за масово осведомяване; г) осигурява публичността на дейността на Висшия съдебен съвет, като предоставя информация на средствата за масово осведомяване по въпроси от дневния ред, решения на пленума на Висшия съдебен съвет, на колегиите, на комисиите, по проекти на Висшия съдебен съвет и събития с национален и международен характер; д) осигурява и публикува на официалната интернет страница на Висшия съдебен съвет информация, свързана с изпълнението на функционалните задължения на отдел \"Връзки с обществеността и протокол\"; е) участва в организирането и провеждането на пресконференции и брифинги с участието на членове на Висшия съдебен съвет; ж) организира и провежда информационни кампании за дейността на Висшия съдебен съвет; з) осъществява мониторинг и анализира публикациите в медиите, свързани с Висшия съдебен съвет и съдебната власт, и поддържа архив; и) осигурява координацията и взаимодействието с пресслужбите на другите органи на съдебната власт, ведомства, организации и институции; й) дейностите от букви \"а)\" до \"и)\" се осъществяват под ръководство на представляващия Висшия съдебен съвет или говорителя на съответната колегия; к) уведомяват представляващия Висшия съдебен съвет и говорителите на съдийската и прокурорската колегия в случай на посегателство срещу независимостта на съдебната власт, съдия, прокурор или следовател, като се изготвя протокол за взетото решение по случая; 3. по отношение на протоколната дейност на Висшия съдебен съвет: а) организационно осигуряване на контактите и взаимодействието на Висшия съдебен съвет с други държавни органи, както и с неправителствени организации и поддържане на информация, необходима за осъществяването на институционалните контакти; б) подготвя, координира и осъществява организирането, провеждането и протоколното осигуряване на официални и работни срещи на членове на Висшия съдебен съвет, конференции, кръгли маси, както и други мероприятия в изпълнение на решения на пленума на Висшия съдебен съвет или неговите колегии, както и по разпореждане на представляващия Висшия съдебен съвет или свързани с участието на членове на Висшия съдебен съвет в церемонии, отбелязване на годишнини, форуми и др.; в) организиране и координиране на посещенията на чуждестранни делегации и подготовка на проекти на програми за посещенията им; г) организация на мероприятия в страната и международни форуми, в които участват членове на Висшия съдебен съвет; д) организиране издаването на служебни паспорти и при необходимост на визи на членовете на Висшия съдебен съвет с оглед пътуванията им във връзка с официални посещения и служебни срещи, както в държави - членки на Европейския съюз, така и в трети страни; е) организиране приема, осъществяване на логистика и координация при официални делегации, висши длъжностни лица, представители на български и чуждестранни институции и придружаващите ги лица при посещение в сградата на Висшия съдебен съвет, както и при официални, делови и работни срещи, конференции и др.; ж) координиране и контрол на процеса по осигуряване на печатни, аудио-визуални материали и други във връзка с протоколната дейност на Висшия съдебен съвет и популяризиране дейността на Висшия съдебен съвет; з) извършване и на други протоколни дейности по възлагане от представляващия Висшия съдебен съвет, членове на Висшия съдебен съвет, главния секретар; и) поддържане на регистри, свързани с протоколната дейност на ВСС. Чл. 76. Дирекция \"Човешки ресурси, административно и техническо обслужване и класифицирана информация\" осъществява следните функции: 1. във връзка с управлението на човешките ресурси във Висшия съдебен съвет и в администрацията на органите на съдебната власт: а) организира провеждането на конкурси за назначаване на служители, набирането и подбора на служителите в администрацията на Висшия съдебен съвет; б) (доп. - ДВ, бр. 107 от 2024 г.) изготвя и съхранява актовете, свързани с възникването, изменението и прекратяването на трудовите правоотношения във Висшия съдебен съвет, и други актове от областта на управлението на човешките ресурси, с изключение на тези, с които се налагат дисциплинарни наказания; в) изготвя, актуализира и съхранява длъжностните и поименните разписания на длъжностите във Висшия съдебен съвет; г) организира и подпомага разработването и актуализирането на длъжностните характеристики на служителите в администрацията на Висшия съдебен съвет и съхранява утвърдените такива; д) организира дейностите по оценяването на изпълнението на длъжността на служителите от администрацията на Висшия съдебен съвет; е) (отм. - ДВ, бр. 107 от 2024 г.) ж) осигурява изготвянето на служебни карти на членовете на Висшия съдебен съвет и на служителите от администрацията на Висшия съдебен съвет и води регистър за изготвените такива; з) (изм. и доп. - ДВ, бр. 107 от 2024 г.) води и съхранява личните трудови досиета на членовете на Висшия съдебен съвет, на дирекция \"Вътрешен одит\" и на служителите от администрацията на Висшия съдебен съвет; и) организира обучението на служителите от администрацията на Висшия съдебен съвет, предлага за утвърждаване от главния секретар на годишен обучителен календар и води регистър за проведените обучения; й) извършва дейностите по осигуряване на здравословни и безопасни условия на труд във Висшия съдебен съвет; к) (изм. - ДВ, бр. 107 от 2024 г.) поддържа публичния регистър на декларации по чл. 49 от Закона за противодействие на корупцията , подадени от служителите на администрацията на Висшия съдебен съвет, на главния секретар и на дирекция \"Вътрешен одит\"; л) (отм. - ДВ, бр. 107 от 2024 г.) м) организира и подготвя заседанията на комисиите \"Съдебна администрация\" към съдийската и прокурорската колегия, като: аа) събира, обобщава и контролира изготвянето на щатните разписания на органите на съдебната власт относно длъжностите за съдебни служители; бб) обработва предложенията на административните ръководители за промени в броя на съдебните служители, за разкриване на нови и за съкращаване на длъжности; вв) води регистри и статистики, възложени от комисиите \"Съдебна администрация\" към съдийската и прокурорската колегия; гг) участва/изготвя проекти на методически указания за работата на съдебната администрация; дд) участва/изготвя проекти на типови характеристики по длъжности за съдебните служители в органите на съдебната власт; ее) (изм. - ДВ, бр. 107 от 2024 г.) участва в подготовката на проектите на Класификатор на длъжностите по чл. 341, ал. 1 от Закона за съдебната власт ; 2. във връзка с административното обслужване на пленума и на колегиите на Висшия съдебен съвет: а) осигурява организационно заседанията на пленума и на колегиите; б) приема и обобщава в проект предложенията за включване в дневния ред за заседанията на пленума и на колегиите; в) въвежда материалите за разглеждане от пленума и от колегиите в програмен продукт за провеждане на безхартиени заседания; г) (отм. - ДВ, бр. 107 от 2024 г.) д) въвежда информация за разглежданите предложения в програмния продукт за отразяване на вота на членовете на Висшия съдебен съвет; е) (отм. - ДВ, бр. 107 от 2024 г.) ж) съхранява в оригинал приетите актове на пленума и колегиите на Висшия съдебен съвет; з) съхранява пълните стенографски протоколи и кратките протоколи за приетите решения от заседанията на пленума и на колегиите с приложени към тях оригинали на разгледаните материали; и) изготвя извлечения от пълните стенографски протоколи и кратките протоколи за приетите решения от заседанията на пленума и на колегиите; й) (изм. - ДВ, бр. 107 от 2024 г.) координира изготвянето на съпроводителни писма към извлеченията от кратките протоколи за приетите решения от заседанията на пленума и на колегиите и изпращането им на заинтересованите органи и лица в срок 3 работни дни след изготвянето на краткия протокол; к) (отм. - ДВ, бр. 107 от 2024 г.) л) води електронен служебен регистър за изпълнението на решенията на пленума и на колегиите; м) (изм. и доп. - ДВ, бр. 107 от 2024 г.) изготвя, координира и контролира графика за ползване на залите в сградата на Висшия съдебен съвет и подпомага други структурни звена при подготовката и провеждането на заседания на работни групи, срещи и др.; н) (отм. - ДВ, бр. 107 от 2024 г.) 3. във връзка с деловодното обслужване и архивната дейност: а) (изм. и доп. - ДВ, бр. 107 от 2024 г.) администрира, въвежда и поддържа база данни в административната информационна система за управление на документооборота във Висшия съдебен съвет; б) приема, регистрира, разпределя и отразява движението на входящата и вътрешната кореспонденция според нейните адресати; в) регистрира и експедира изходящата кореспонденция; г) организира приемането, обработването, комплектуването, съхраняването и използването на документите в текущия и учрежденския архив; д) извършва справки и изготвя заверени копия на документи, съхранявани в текущия и учрежденския архив; е) организира експертизата за ценността на документите от учрежденския архив, тяхната обработка и предаване в Централния държавен архив; ж) участва в подготовката за унищожаване на неценни документи с изтекъл срок на съхранение; 4. във връзка с транспортното обслужване, материално-техническото снабдяване и поддръжката на административните сгради на Висшия съдебен съвет: а) осъществява транспортното обслужване на членовете и администрацията на Висшия съдебен съвет; б) организира дейностите по приемането, регистрирането, експлоатацията, ремонта, поддръжката и бракуването на моторните превозни средства; в) осигурява техническото обслужване и поддръжката на административните сгради на Висшия съдебен съвет, системите и съоръженията и заявява текущи строително-ремонтни работи; г) организира и контролира спазването на нормативните и техническите изисквания за противопожарна защита в административните сгради на Висшия съдебен съвет; д) организира и осъществява материално-техническото снабдяване на Висшия съдебен съвет с машини, съоръжения, резервни части, инвентар, организационна техника, консумативи и материали; е) организира и осигурява почистването и отговаря за санитарно-хигиенните условия в административните сгради на Висшия съдебен съвет; 5. по отношение на класифицираната информация: а) разработва план за защита на класифицираната информация чрез организационни, физически и технически средства; б) организира процедурите за проучване по чл. 47 от Закона за защита на класифицираната информация и води регистър на издадените разрешения; в) следи за правилното определяне на нивото на класификация на информацията във Висшия съдебен съвет; г) извършва периодични проверки за движението и отчетността на материалите и документите, съдържащи класифицирана информация, както и води на отчет случаите на нерегламентиран достъп и взетите мерки; д) организира и провежда обучение в областта на защитата на класифицираната информация; е) поддържа регистратура за класифицирана информация; ж) отговаря за наличността и за правилното отчитане, приемане, използване, разпределяне, раздаване, събиране и съхраняване на материали, съдържащи класифицирана информация; з) съхранява списъците на служителите, допуснати до работа с материали, съдържащи класифицирана информация; и) следи за сроковете за защита на класифицираната информация; й) организира своевременното предаване в архива на материалите с премахнато ниво на класификация; к) (нова - ДВ, бр. 107 от 2024 г.) организира и контролира дейностите, свързани с управление при извънредни ситуации и кризи и отбранително-мобилизационна подготовка; л) (нова - ДВ, бр. 107 от 2024 г.) организира и контролира изработването на военновременен план, план за привеждане в готовност за работа във военно време, план при бедствия и извънредни ситуации и дейностите със съответните ведомства и служби, свързани със защитата на населението при бедствия и аварии и извънредни ситуации; м) (нова - ДВ, бр. 107 от 2024 г.) организира и поддържа системата за оповестяване при извънредни ситуации и степен на готовност; н) (нова - ДВ, бр. 107 от 2024 г.) разработва документи и изготвя материали, свързани с отбранително-мобилизационната подготовка на Висшия съдебен съвет. Чл. 77. (Нов - ДВ, бр. 107 от 2024 г.) Дирекция \"Дисциплинарна дейност\" осъществява следните функции: 1. подпомага комисиите по дисциплинарните производства към колегиите при разглеждане на предложенията от органите и лицата по чл. 312 от Закона за съдебната власт за налагане на дисциплинарни наказания и при разглеждане на постъпилите заповеди на административни ръководители за налагане на дисциплинарни наказания \"забележка\" на съдии, прокурори и следователи; 2. подпомага комисиите по дисциплинарните производства към колегиите при разглеждане на заповеди на административните ръководители за обръщане на внимание по чл. 327, ал. 1 от Закона за съдебната власт на магистрата и за прилагането към кадровото досие; 3. поддържа и актуализира следните регистри по колегии: вътрешен регистър на дисциплинарните дела; публичен регистър на дисциплинарните производства по Закона за съдебната власт ; вътрешен регистър на наказателни производства, по които като обвиняеми са привлечени съдия, прокурор или следовател; вътрешен регистър на заповедите на административни ръководители по чл. 327 от Закона за съдебната власт ; 4. създава досиета по образуваните дисциплинарни дела и преписки по заповеди на административни ръководители и води цялата кореспонденция по движението им; 5. подпомага дисциплинарните състави към съответните колегии при осъществяването на правомощията им; 6. подпомага колегиите на Висшия съдебен съвет при анализиране и обобщаване на резултатите по дисциплинарните производства, включително съдебната практика; 7. осъществява процесуално представителство по дисциплинарни дела и преписки; 8. докладва в комисиите по дисциплинарните производства постъпилата информация от Инспектората към Висшия съдебен съвет съгласно чл. 54, ал. 1, т. 5 от Закона за съдебната власт , както и данните от главния инспектор и министъра на правосъдието по чл. 60м от Закона за съдебната власт ; 9. изготвя проект на анализ на данните по чл. 60м от Закона за съдебната власт ; 10. докладва в комисиите по дисциплинарните производства постъпилата информация от административните ръководители по извършени проверки в районните, окръжните, административните и апелативните съдилища и прокуратурите. Чл. 77а. (Нов - ДВ, бр. 107 от 2024 г.) Дирекция \"Съдебна карта, натовареност и съдебна статистика\" осъществява следните функции: 1. По отношение на съдебната карта и натовареността: а) осигурява експертно участие в съответната комисия, от чиято компетентност са съдебната карта, натовареността и съдебната статистика; б) инициира пред съответната комисия, от чиято компетентност са съдебната карта, натовареността и съдебната статистика, предложения за законодателни промени, касаещи съдебната карта и натовареността; в) участва в изготвянето, допълването и актуализирането на правила, инструкции, правилници и др., уреждащи натовареността на съдилищата и на отделните съдии с цел ефективно разрешаване на въпроси, свързани с неравномерна и висока натовареност; г) проучва, анализира и изготвя становища по постъпили предложения за промяна на съдебната карта чрез промени в границата на съдебните райони; д) осъществява наблюдение върху факторите, които влияят на териториалната структура на органите на съдебната власт и съдебните им райони, и предлага промяна на съдебната карта; е) изготвя проект на анализ на натовареността на съдилищата по чл. 23, ал. 5, т. 12 от Закона за съдебната власт ; ж) участва в изготвянето на проекти на предложения до комисията, в чиято компетентност е съдебната карта, натовареността и съдебната статистика, относно създаване или закриване на съдилища, промяна на съдебните райони и седалищата на съдилищата, които да внесе за разглеждане от пленума съобразно отчетената степен на натовареност на съдиите и съдилищата; з) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия при постъпили предложения за изменения и допълнения на Правилата за оценка на натовареността на съдиите; и) осъществява всички административно-организационни дейности, свързани с въвеждането на различни правни институти и механизми, касаещи натовареността и съдебната карта; к) извършва анализ, след края на всеки отчетен период, на данните за показателите за оценка на натовареността на съдиите и съдилищата и при необходимост предлага проект на изменение и допълнение на Правилата за оценка на натовареността на съдиите; л) осъществява цялостен мониторинг на показателите, характеризиращи натовареността на съдилищата; м) осъществява методическа помощ и координация по отношение на дейностите, свързани със съдебната карта и натовареността на органите на съдебната власт; н) координира и осигурява организационно дейността на Висшия съдебен съвет с други национални институции и органите на съдебната власт по въпроси, свързани със съдебната карта и натовареността; о) участва в организирането и провеждането на обществени обсъждания и кръгли маси във връзка с оптимизиране структурата и организацията на дейността на съдилищата от конкретен съдебен район; п) поддържа и актуализира информация за съдебните райони и седалищата на органите на съдебната власт; р) изпълнява и други дейности, свързани с междуинституционалното сътрудничество в областта на съдебната карта и натовареността. 2. По отношение на съдебната статистика: а) изготвя и предлага за утвърждаване от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на статистически форми и методически указания за попълването им; б) изпраща до районните, окръжните, административните, военните и апелативните съдилища актуализирани статистически формуляри и методически указания за попълването им; в) събира, обработва, обобщава и съхранява шестмесечни и годишни отчети за дейността на съдилищата в Република България; г) публикува на интернет страницата на Висшия съдебен съвет обобщени шестмесечни и годишни статистически данни за дейността на съдилищата; д) въз основа на обобщените статистически данни за натовареността на съдилищата отчита степента на натовареност; е) извършва анализи на крайните резултати след приключване на периодичната обработка на статистическата информация; ж) извършва сравнителен анализ на показателите, характеризиращи дейността и определящи натовареността на съдилищата; з) извършва дейности по организиране, координиране и приемане от съответната комисия, в чиято компетентност са съдебната карта, натовареността и съдебната статистика, на обобщена информация за образуването, движението и приключването на делата във Върховния касационен съд и Върховния административен съд; и) публикува на интернет страницата на Висшия съдебен съвет обобщената статистическа информация, предоставена от Върховния касационен съд и Върховния административен съд; й) изготвя статистически анализи и предложения за оптимизиране на дейността по статистическата отчетност в органите на съдебна власт; к) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия, по отношение на предложения за изменения и допълнения на Номенклатурата на статистическите кодове по видовете дела и приложенията към Правилата за оценка на натовареността на съдиите; л) изготвя и предлага за приемане от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на Номенклатурата на статистическите кодове по видовете дела и приложенията към Правилата за оценка на натовареността на съдиите; м) подпомага дейността на комисиите към колегиите и пленума на Висшия съдебен съвет чрез предоставяне на справки с данни от събраната и обобщената статистическа информация за движението на делата и натовареността на магистратите; н) изготвя справки, информации и доклади със статистически данни, налични в базата данни на Висшия съдебен съвет, по искания от национални и международни институции, юридически и физически лица; о) предоставя на дирекция \"Правна\" справки със статистически данни, налични в базата данни на Висшия съдебен съвет, във връзка със заявления за достъп до обществена информация съгласно Вътрешните правила за достъп до обществена информация във Висшия съдебен съвет; п) осъществява методическа помощ и координация по отношение на дейностите, свързани със събиране и обработване на статистическа информация на органите на съдебната власт; р) изготвя нови и актуализира съществуващи функционални задания за създаване, внедряване и надграждане на всички информационни системи и техните модули, които са предназначени за отчитане и намаляване на натовареността на съдиите, както и осъществява текущ мониторинг и методическо ръководство във функционирането и развитието на същите, като изготвя предложения за надграждането им; координира работата по дефиниране на функционални изисквания с вътрешни и външни специалисти и експерти; изготвя периодични доклади и препоръки за подобрения с цел оптимизиране на функционалността на системите; провежда тестове и оценка на нови и съществуващи модули, като събира обратна връзка от потребителите; участва в разработването на методически указания за използване на информационните системи и провежда обучения за потребителите с цел правилното им приложение; предоставя консултации и оказва методическа помощ на съдиите и съдебните служители при възникнали въпроси и затруднения при работа със системите. Чл. 78. (1) Звено \"Финансови контрольори\" е на пряко подчинение на главния секретар на Висшия съдебен съвет и осъществява дейността си, както следва: 1. извършва предварителен контрол за законосъобразност на всички документи и действия, свързани с финансовата дейност на Висшия съдебен съвет, в съответствие със Закона за финансово управление и контрол в публичния сектор и утвърдената от министъра на финансите методология; 2. извършва необходимите проверки и изразява становище за законосъобразност преди вземането на решения за поемане на задължение и извършване на разход, свързан с финансовата дейност на Висшия съдебен съвет; 3. осъществява предварителен контрол на дейностите по усвояване на средствата от Европейските структурни фондове, както и от други донори. (2) Условията и редът за извършване на предварителен контрол се определят с Вътрешни правила за предварителен контрол във Висшия съдебен съвет. Чл. 79. Звено \"Стенографи\" организира и осъществява изготвянето на кратките протоколи за приетите решения и пълна стенограма от заседанията на пленума и колегиите на Висшия съдебен съвет, както и стенограми от други мероприятия на Висшия съдебен съвет. Раздел IV. Служители в администрацията на Висшия съдебен съвет Чл. 80. (1) Дейността на администрацията на Висшия съдебен съвет се осъществява от съдебни служители по трудово правоотношение. (2) Изменение на мястото и характера на работа на съдебния служител се извършва от работодателя при условията на чл. 120 от Кодекса на труда . (3) Съдебните служители в администрацията на Висшия съдебен съвет осъществяват своята дейност в съответствие със Закона за съдебната власт , Кодекса на труда и нормативните актове, свързани с тях, въз основа на длъжностни характеристики, утвърдени от главния секретар. Чл. 81. (1) Командироването и специализацията в чужбина на съдебните служители се извършва от главния секретар. (2) Командироването на служители в страната и ползването от тях на платен или неплатен отпуск се разрешава от главния секретар. Чл. 82. (1) Съдебните служители в администрацията на Висшия съдебен съвет са длъжни да изпълняват служебните си задължения безпристрастно и точно съобразно функционалната и длъжностната им характеристика. (2) За образцово и точно изпълнение на служебните задължения съдебните служители в администрацията на Висшия съдебен съвет имат право на отличия и награди в съответствие с правила, утвърдени от главния секретар. (3) Съдебните служители в администрацията на Висшия съдебен съвет могат да образуват и да членуват в организации, които защитават професионалните им интереси. (4) Съдебните служители в администрацията на Висшия съдебен съвет са политически неутрални при изпълнение на служебните си задължения. Чл. 83. (1) Допълнителни задължения могат да се възлагат на съдебните служители в администрацията на Висшия съдебен съвет временно - до четиридесет и пет работни дни в годината при служебна необходимост. (2) При служебна необходимост съдебните служители са длъжни да изпълняват служебните си задължения извън работно време. (3) При изпълнение на служебните си задължения съдебните служители се легитимират със служебна карта с обозначени трите им имена и длъжност. Чл. 84. Съдебните служители са длъжни да пазят като служебна тайна сведенията, които са им станали известни в кръга на службата и засягат интересите на гражданите, юридическите лица и държавата. Чл. 85. При изпълнение на служебните си задължения и в обществения живот съдебните служители трябва да имат поведение, което да не уронва престижа на съдебната власт и да съответства на Етичния кодекс на съдебните служители, приет от Висшия съдебен съвет. Чл. 86. (1) Служителят е длъжен да изпълнява законосъобразните актове и заповеди на ръководителите си, както и разпорежданията им, свързани с осъществяване на правомощията им. (2) Служителят не е длъжен да изпълни нареждане, насочено срещу него, неговата съпруга или съпруг, роднини по права линия без ограничения, по съребрена линия до четвърта степен и по сватовство до втора степен включително. В такъв случай той е длъжен незабавно да уведоми работодателя си, който от своя страна трябва да възложи изпълнението на друг служител. Чл. 87. (1) (Доп. - ДВ, бр. 107 от 2024 г.) Съдебните служители в администрацията на Висшия съдебен съвет получават възнаграждение, определено за заеманата длъжност съобразно Класификатора на длъжностите в администрацията на Висшия съдебен съвет и Националния институт на правосъдието и Инспектората на Висшия съдебен съвет, издаден от пленума на Висшия съдебен съвет. (2) При изпълнение на служебните си задължения в почивни и празнични дни съдебният служител получава допълнително възнаграждение в размер, определен от пленума на Висшия съдебен съвет. Чл. 88. (1) Служителите в администрацията на Висшия съдебен съвет задължително се застраховат срещу злополука за сметка на бюджета на съдебната власт. (2) За сметка на бюджета на съдебната власт се извършва и задължителното им обществено и здравно осигуряване. Чл. 89. Съдебните служители в администрацията на Висшия съдебен съвет имат право на платен годишен отпуск и на допълнителен платен годишен отпуск в размери, определени от пленума на Висшия съдебен съвет. Чл. 90. На съдебните служители в администрацията на Висшия съдебен съвет се изплаща всяка година сума за облекло в размер до две средномесечни заплати на заетите в бюджетната сфера. Чл. 91. Съдебен служител в администрацията на Висшия съдебен съвет, придобил право на пенсия за осигурителен стаж и възраст, при освобождаване от длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от десет брутни месечни възнаграждения. Преходни и Заключителни разпоредби § 1. Този правилник се приема на основание чл. 30, ал. 2, т. 15 от Закона за съдебната власт с решение на пленума на Висшия съдебен съвет по протокол № 3 от 7.02.2019 г. § 2. Правилникът влиза в сила от датата на обнародването му в \"Държавен вестник\". § 3. Правилникът за организация на дейността на Висшия съдебен съвет и неговата администрация , приет с решение на Висшия съдебен съвет по протокол № 25 от 16.06.2016 г., се отменя. Преходни и Заключителни разпоредби КЪМ ПРАВИЛНИК ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ОРГАНИЗАЦИЯТА НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ (ОБН. - ДВ, БР. 107 ОТ 2024 Г.) . . . . . . . . . . . . . . . . . . . . . . . . . . . . . . . . . . . § 25. Разпоредбата на чл. 10, ал. 1, т. 24 влиза в сила от 1.07.2025 г.\n\nПРАВИЛНИК ЗА ОРГАНИЗАЦИЯ НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ\n\nПРАВИЛНИК ЗА ОРГАНИЗАЦИЯ НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ\n\nВ сила от 22.02.2019 г.\n\nИздаден от Висшия съдебен съвет\n\nОбн. ДВ. бр. 16 от 22 Февруари 2019г. , изм. ДВ. бр. 70 от 30 Август 2022г. , изм. и доп. ДВ. бр. 58 от 7 Юли 2023г. , изм. и доп. ДВ. бр. 107 от 20 Декември 2024г.\n\nОбн. ДВ. бр. 16 от 22 Февруари 2019г. , изм. ДВ. бр. 70 от 30 Август 2022г. , изм. и доп. ДВ. бр. 58 от 7 Юли 2023г. , изм. и доп. ДВ. бр. 107 от 20 Декември 2024г.\n\nГлава първа. ОБЩИ РАЗПОРЕДБИ\n\nГлава първа. ОБЩИ РАЗПОРЕДБИ\n\nЧл. 1. С този правилник се уреждат основните въпроси, свързани с дейността и организацията на работа на Висшия съдебен съвет и със структурата, функциите и организацията на работа на неговата администрация.\n\nЧл. 1. С този правилник се уреждат основните въпроси, свързани с дейността и организацията на работа на Висшия съдебен съвет и със структурата, функциите и организацията на работа на неговата администрация.\n\nЧл. 2. (1) Висшият съдебен съвет е постоянно действащ орган, който представлява съдебната власт, осигурява и отстоява нейната независимост, определя състава и организацията на работа на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване. (2) Дейността на Висшия съдебен съвет се осъществява при спазване на принципите на законност, независимост, съразмерност, истинност, равенство, самостоятелност, безпристрастност, бързина, достъпност, публичност, прозрачност, последователност и предвидимост. (3) Висшият съдебен съвет е юридическо лице със седалище в София. Той осъществява правомощията си чрез пленум, съдийска и прокурорска колегия и се представлява от един от изборните му членове, определен с решение на пленума на Висшия съдебен съвет.\n\nЧл. 2. (1) Висшият съдебен съвет е постоянно действащ орган, който представлява съдебната власт, осигурява и отстоява нейната независимост, определя състава и организацията на работа на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване.\n\n(2) Дейността на Висшия съдебен съвет се осъществява при спазване на принципите на законност, независимост, съразмерност, истинност, равенство, самостоятелност, безпристрастност, бързина, достъпност, публичност, прозрачност, последователност и предвидимост.\n\n(3) Висшият съдебен съвет е юридическо лице със седалище в София. Той осъществява правомощията си чрез пленум, съдийска и прокурорска колегия и се представлява от един от изборните му членове, определен с решение на пленума на Висшия съдебен съвет.\n\nЧл. 3. (1) Висшият съдебен съвет има официален кръгъл печат, съдържащ елементите, посочени в чл. 16, ал. 5 от Закона за съдебната власт . В средата е изобразен държавният герб на Република България, около който е написано \"Република България. Висш съдебен съвет\". (2) Официалният печат се полага само върху оригиналите на актовете на пленума и на колегиите, както и върху официални документи с дългосрочна валидност, подписани от председателстващите пленума и колегиите и от представляващия Висшия съдебен съвет. (3) За служебни цели се използва служебен печат, който е с кръгла форма, с надпис в средата \"Република България\", около който е написано \"Висш съдебен съвет\". (4) Главният секретар на Висшия съдебен съвет утвърждава образците на официалния и служебния печат и определя служителите, които ги съхраняват и полагат.\n\nЧл. 3. (1) Висшият съдебен съвет има официален кръгъл печат, съдържащ елементите, посочени в чл. 16, ал. 5 от Закона за съдебната власт . В средата е изобразен държавният герб на Република България, около който е написано \"Република България. Висш съдебен съвет\".\n\n(2) Официалният печат се полага само върху оригиналите на актовете на пленума и на колегиите, както и върху официални документи с дългосрочна валидност, подписани от председателстващите пленума и колегиите и от представляващия Висшия съдебен съвет.\n\n(3) За служебни цели се използва служебен печат, който е с кръгла форма, с надпис в средата \"Република България\", около който е написано \"Висш съдебен съвет\".\n\n(4) Главният секретар на Висшия съдебен съвет утвърждава образците на официалния и служебния печат и определя служителите, които ги съхраняват и полагат.\n\nЧл. 4. (1) При осъществяване на своите правомощия Висшият съдебен съвет непосредствено взаимодейства със съдии, прокурори и следователи от всички нива на органите на съдебната власт. (2) При осъществяване на своите правомощия Висшият съдебен съвет взаимодейства с президента на Република България, Народното събрание, Конституционния съд, с централни и териториални органи на изпълнителната власт и техните администрации, както и с други ведомства. (3) Висшият съдебен съвет осъществява сътрудничество със съсловните организации на съдиите, прокурорите и следователите, на съдебните служители, с други юридически лица с нестопанска цел с дейност в областта на правосъдието, както и с консултативни органи, създадени с решение на Висшия съдебен съвет.\n\nЧл. 4. (1) При осъществяване на своите правомощия Висшият съдебен съвет непосредствено взаимодейства със съдии, прокурори и следователи от всички нива на органите на съдебната власт.\n\n(2) При осъществяване на своите правомощия Висшият съдебен съвет взаимодейства с президента на Република България, Народното събрание, Конституционния съд, с централни и териториални органи на изпълнителната власт и техните администрации, както и с други ведомства.\n\n(3) Висшият съдебен съвет осъществява сътрудничество със съсловните организации на съдиите, прокурорите и следователите, на съдебните служители, с други юридически лица с нестопанска цел с дейност в областта на правосъдието, както и с консултативни органи, създадени с решение на Висшия съдебен съвет.\n\nЧл. 5. (1) При осъществяване на своите правомощия Висшият съдебен съвет се подпомага от администрация. (2) Дейността на администрацията на Висшия съдебен съвет се осъществява при спазване на принципите на законност, безпристрастност, компетентност, отговорност, ефективност, публичност, прозрачност и спазване на професионалната етика на съдебните служители. (3) Администрацията на Висшия съдебен съвет се ръководи от главен секретар. (4) При осъществяване на своите функции администрацията на Висшия съдебен съвет взаимодейства с органите на съдебната власт и с други държавни и общински институции, невключени в съдебната система, както и с юридически и физически лица.\n\nЧл. 5. (1) При осъществяване на своите правомощия Висшият съдебен съвет се подпомага от администрация.\n\n(2) Дейността на администрацията на Висшия съдебен съвет се осъществява при спазване на принципите на законност, безпристрастност, компетентност, отговорност, ефективност, публичност, прозрачност и спазване на професионалната етика на съдебните служители.\n\n(3) Администрацията на Висшия съдебен съвет се ръководи от главен секретар.\n\n(4) При осъществяване на своите функции администрацията на Висшия съдебен съвет взаимодейства с органите на съдебната власт и с други държавни и общински институции, невключени в съдебната система, както и с юридически и физически лица.\n\nГлава втора. ВИСШ СЪДЕБЕН СЪВЕТ\n\nГлава втора. ВИСШ СЪДЕБЕН СЪВЕТ\n\nРаздел I. Правомощия на пленума на Висшия съдебен съвет\n\nРаздел I. Правомощия на пленума на Висшия съдебен съвет\n\nЧл. 6. Пленумът на Висшия съдебен съвет се състои от всички членове на съвета.\n\nЧл. 6. Пленумът на Висшия съдебен съвет се състои от всички членове на съвета.\n\nЧл. 7. Пленумът на Висшия съдебен съвет: 1. приема проекта на бюджета на съдебната власт; 2. приема решение за прекратяване на мандата на изборен член на Висшия съдебен съвет при условията на чл. 130, ал. 8 от Конституцията ; 3. организира квалификацията на съдиите, прокурорите и следователите; 4. изслушва и приема годишните доклади на органите на съдебната власт по чл. 84, т. 16 от Конституцията ; 5. управлява недвижимите имоти на съдебната власт; 6. прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор; 7. по предложение на една от колегиите след съгласуване с министъра на правосъдието или по предложение на министъра на правосъдието, а по отношение на военните съдилища - след съгласуване с министъра на отбраната, определя броя, съдебните райони и седалищата на районните, окръжните, военните, административните и апелативните съдилища и прокуратури, създава и закрива съдилища и прокуратури, променя тяхното седалище и определя населените места, в които се разкриват териториални отделения към съответния районен съд и към съответната районна прокуратура; 8. по предложение на една от колегиите след съгласуване с административните ръководители на органите на съдебната власт определя броя на съдиите, прокурорите и следователите във всички съдилища, прокуратури и следствени отдели съобразно степента на натовареност; 9. определя броя на служителите и структурата на администрацията на Висшия съдебен съвет и на Националния институт на правосъдието по предложение на съответния ръководител; 10. определя възнагражденията на съдиите, прокурорите и следователите; 11. изготвя и внася в Народното събрание до 31 май годишен доклад за своята дейност заедно с годишния доклад за дейността на Инспектората към Висшия съдебен съвет и с годишните доклади на Върховния касационен съд, на Върховния административен съд и на главния прокурор; 12. изготвя и оповестява годишен доклад за независимостта и прозрачността на дейността на органите на съдебната власт и на собствената си дейност, който предоставя за обществено обсъждане; 13. дава становища на Министерския съвет и на Народното събрание по законопроекти, които се отнасят до съдебната власт; 14. създава постоянни и временни комисии за подпомагане на дейността си; 15. приема правилник за организацията на дейността си и за дейността на администрацията на Висшия съдебен съвет, който се обнародва в \"Държавен вестник\"; 16. създава и поддържа електронен публичен регистър на всички свои решения и мотивите към тях; 17. в предвидените от закона случаи издава подзаконови нормативни актове; 18. одобрява автоматизираните информационни системи за органите на съдебната власт след съгласуване с министъра на правосъдието и осигурява системната им интеграция и оперативната им съвместимост; 19. издава класификатор на длъжностите в администрацията на Висшия съдебен съвет и Националния институт на правосъдието, а след съгласуване с главния инспектор - и на Инспектората към Висшия съдебен съвет; 20. създава и поддържа електронен публичен регистър на всички проекти, които имат предмет функционирането на органите на съдебната власт, изпълнявани от организациите по чл. 217 от Закона за съдебната власт ; 21. (нова - ДВ, бр. 107 от 2024 г.) избира националния член от Република България в Агенцията на Европейския съюз за сътрудничество в областта на наказателното правосъдие (Евроюст), неговия заместник и помощника на националния член въз основа на подбор, проведен съгласно приети от пленума правила, и чрез министъра на правосъдието уведомява Евроюст и Европейската комисия за избора; 22. (нова - ДВ, бр. 107 от 2024 г.)  по предложение на съответната колегия одобрява Кодекс за етично поведение на българските съдии, съответно Кодекс за етично поведение на българските прокурори и следователи; 23. (предишна т. 21 - ДВ, бр. 107 от 2024 г.) определя с решение изборен член, който да представлява Висшия съдебен съвет, както и изборен член, който да подписва документите, свързани с изпълнението на длъжността за представляващия Висшия съдебен съвет; 24. (предишна т. 22 - ДВ, бр. 107 от 2024 г.) организира изграждането и функционирането на система за финансово управление и контрол в органите на съдебната власт и вътрешния одит при усвояването и администрирането на бюджетните ресурси; 25. (предишна т. 23 - ДВ, бр. 107 от 2024 г.) анализира причините за нарушенията, основания за действия по глава трета \"а\" от Закона за съдебната власт , и приема мерки за тяхното отстраняване; 26. (предишна т. 24 - ДВ, бр. 107 от 2024 г.) съгласува образец на регистри за използване на специални разузнавателни средства на основание чл. 34е, ал. 3 от Закона за специалните разузнавателни средства ; 27. (предишна т. 25 - ДВ, бр. 107 от 2024 г.) приема за сведение отчетния доклад за дейността на Националното бюро за правна помощ на основание чл. 17, т. 6 от Закона за правната помощ ; 28. (предишна т. 26 - ДВ, бр. 107 от 2024 г.) изработва и публикува годишна програма за дейността си; 29. (предишна т. 27 - ДВ, бр. 107 от 2024 г.) решава и други общи за съдебната власт организационни въпроси; 30. (нова - ДВ, бр. 107 от 2024 г.) осъществява и други правомощия, определени със закон.\n\nЧл. 7. Пленумът на Висшия съдебен съвет:\n\n1. приема проекта на бюджета на съдебната власт;\n\n2. приема решение за прекратяване на мандата на изборен член на Висшия съдебен съвет при условията на чл. 130, ал. 8 от Конституцията ;\n\n3. организира квалификацията на съдиите, прокурорите и следователите;\n\n4. изслушва и приема годишните доклади на органите на съдебната власт по чл. 84, т. 16 от Конституцията ;\n\n5. управлява недвижимите имоти на съдебната власт;\n\n6. прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор;\n\n7. по предложение на една от колегиите след съгласуване с министъра на правосъдието или по предложение на министъра на правосъдието, а по отношение на военните съдилища - след съгласуване с министъра на отбраната, определя броя, съдебните райони и седалищата на районните, окръжните, военните, административните и апелативните съдилища и прокуратури, създава и закрива съдилища и прокуратури, променя тяхното седалище и определя населените места, в които се разкриват териториални отделения към съответния районен съд и към съответната районна прокуратура;\n\n8. по предложение на една от колегиите след съгласуване с административните ръководители на органите на съдебната власт определя броя на съдиите, прокурорите и следователите във всички съдилища, прокуратури и следствени отдели съобразно степента на натовареност;\n\n9. определя броя на служителите и структурата на администрацията на Висшия съдебен съвет и на Националния институт на правосъдието по предложение на съответния ръководител;\n\n10. определя възнагражденията на съдиите, прокурорите и следователите;\n\n11. изготвя и внася в Народното събрание до 31 май годишен доклад за своята дейност заедно с годишния доклад за дейността на Инспектората към Висшия съдебен съвет и с годишните доклади на Върховния касационен съд, на Върховния административен съд и на главния прокурор;\n\n12. изготвя и оповестява годишен доклад за независимостта и прозрачността на дейността на органите на съдебната власт и на собствената си дейност, който предоставя за обществено обсъждане;\n\n13. дава становища на Министерския съвет и на Народното събрание по законопроекти, които се отнасят до съдебната власт;\n\n14. създава постоянни и временни комисии за подпомагане на дейността си;\n\n15. приема правилник за организацията на дейността си и за дейността на администрацията на Висшия съдебен съвет, който се обнародва в \"Държавен вестник\";\n\n16. създава и поддържа електронен публичен регистър на всички свои решения и мотивите към тях;\n\n17. в предвидените от закона случаи издава подзаконови нормативни актове;\n\n18. одобрява автоматизираните информационни системи за органите на съдебната власт след съгласуване с министъра на правосъдието и осигурява системната им интеграция и оперативната им съвместимост;\n\n19. издава класификатор на длъжностите в администрацията на Висшия съдебен съвет и Националния институт на правосъдието, а след съгласуване с главния инспектор - и на Инспектората към Висшия съдебен съвет;\n\n20. създава и поддържа електронен публичен регистър на всички проекти, които имат предмет функционирането на органите на съдебната власт, изпълнявани от организациите по чл. 217 от Закона за съдебната власт ;\n\n21. (нова - ДВ, бр. 107 от 2024 г.) избира националния член от Република България в Агенцията на Европейския съюз за сътрудничество в областта на наказателното правосъдие (Евроюст), неговия заместник и помощника на националния член въз основа на подбор, проведен съгласно приети от пленума правила, и чрез министъра на правосъдието уведомява Евроюст и Европейската комисия за избора;\n\n22. (нова - ДВ, бр. 107 от 2024 г.)  по предложение на съответната колегия одобрява Кодекс за етично поведение на българските съдии, съответно Кодекс за етично поведение на българските прокурори и следователи;\n\n23. (предишна т. 21 - ДВ, бр. 107 от 2024 г.) определя с решение изборен член, който да представлява Висшия съдебен съвет, както и изборен член, който да подписва документите, свързани с изпълнението на длъжността за представляващия Висшия съдебен съвет;\n\n24. (предишна т. 22 - ДВ, бр. 107 от 2024 г.) организира изграждането и функционирането на система за финансово управление и контрол в органите на съдебната власт и вътрешния одит при усвояването и администрирането на бюджетните ресурси;\n\n25. (предишна т. 23 - ДВ, бр. 107 от 2024 г.) анализира причините за нарушенията, основания за действия по глава трета \"а\" от Закона за съдебната власт , и приема мерки за тяхното отстраняване;\n\n26. (предишна т. 24 - ДВ, бр. 107 от 2024 г.) съгласува образец на регистри за използване на специални разузнавателни средства на основание чл. 34е, ал. 3 от Закона за специалните разузнавателни средства ;\n\n27. (предишна т. 25 - ДВ, бр. 107 от 2024 г.) приема за сведение отчетния доклад за дейността на Националното бюро за правна помощ на основание чл. 17, т. 6 от Закона за правната помощ ;\n\n28. (предишна т. 26 - ДВ, бр. 107 от 2024 г.) изработва и публикува годишна програма за дейността си;\n\n29. (предишна т. 27 - ДВ, бр. 107 от 2024 г.) решава и други общи за съдебната власт организационни въпроси;\n\n30. (нова - ДВ, бр. 107 от 2024 г.) осъществява и други правомощия, определени със закон.\n\nРаздел II. Правомощия на колегиите на Висшия съдебен съвет\n\nРаздел II. Правомощия на колегиите на Висшия съдебен съвет\n\nЧл. 8. Съдийската колегия на Висшия съдебен съвет се състои от 14 членове и включва председателите на Върховния касационен съд и на Върховния административен съд, шестима членове, избрани пряко от съдиите, и шестима членове, избрани от Народното събрание.\n\nЧл. 8. Съдийската колегия на Висшия съдебен съвет се състои от 14 членове и включва председателите на Върховния касационен съд и на Върховния административен съд, шестима членове, избрани пряко от съдиите, и шестима членове, избрани от Народното събрание.\n\nЧл. 9. Прокурорската колегия на Висшия съдебен съвет се състои от 11 членове и включва главния прокурор, четирима членове, избрани пряко от прокурорите, един член, избран пряко от следователите, и петима членове, избрани от Народното събрание.\n\nЧл. 9. Прокурорската колегия на Висшия съдебен съвет се състои от 11 членове и включва главния прокурор, четирима членове, избрани пряко от прокурорите, един член, избран пряко от следователите, и петима членове, избрани от Народното събрание.\n\nЧл. 10. (1) (Предишен текст на чл. 10 - ДВ, бр. 107 от 2024 г.) Съдийската колегия и прокурорската колегия осъществяват поотделно и в съответствие с професионалната си насоченост следните правомощия по отношение на съдиите, прокурорите и следователите: 1. назначават, повишават, преместват и освобождават от длъжност съдиите, прокурорите и следователите; 2. правят периодични и други атестации на съдиите, прокурорите, следователите, административните ръководители и техните заместници в органите на съдебната власт и решават въпроси за придобиване и възстановяване на несменяемост; 3. (изм. и доп. - ДВ, бр. 107 от 2024 г.) налагат дисциплинарните наказания по чл. 308, ал. 1, т. 2 - 6 от Закона за съдебната власт - на съдиите, прокурорите, следователите, административните ръководители и техните заместници в органите на съдебната власт; 4. определят броя, назначават и освобождават административните ръководители и техните заместници в органите на съдебната власт с изключение на председателя на Върховния касационен съд, председателя на Върховния административен съд и главния прокурор; 5. решават въпроси за организацията на дейността на съответната система от органи на съдебната власт; 6. правят предложения до пленума на Висшия съдебен съвет за определяне на броя на съдебните райони и седалищата на районните, окръжните, административните и апелативните съдилища и съответните прокуратури; 7. правят предложения до пленума на Висшия съдебен съвет за определяне броя на съдиите, прокурорите и следователите във всички съдилища, прокуратури и следствени отдели; 8. определят броя на съдебните служители съобразно степента на натовареност - по предложение на или след съгласуване с административните ръководители на органите на съдебната власт, а за органите, включени в структурата на прокуратурата на Република България - и с главния прокурор, като могат да разкриват нови и да съкращават длъжности; 9. организират и провеждат конкурсите за съдийските, прокурорските и следователските длъжности в предвидените от Закона за съдебната власт случаи; 10. възлагат на Инспектората към Висшия съдебен съвет извършването на проверки, които са извън годишната програма за дейността му; 11. предлагат на пленума на Висшия съдебен съвет становища по законопроекти в обхвата на своята компетентност; 12. ежегодно анализират и отчитат степента на натовареност на органите на съдебната власт; 13. изискват и обобщават на всеки 6 месеца информация от съдилищата, прокуратурата и от Националната следствена служба за тяхната дейност; 14. издават след съгласуване с комисия \"Бюджет и финанси\" класификатор на длъжностите на съответните органи на съдебната власт; 15. вземат решения за временно отстраняване от длъжност на съдии, прокурори и следователи по чл. 230 и 232 от Закона за съдебната власт и за възстановяването им в предвидените от закона случаи; 16. създават постоянни и временни комисии за подпомагане на дейността си; 17. организират и координират участието на съдии, прокурори и следователи в международното правно сътрудничество; 18. приемат правила за работата си, които се публикуват на интернет страницата на Висшия съдебен съвет; 19. преценяват необходимостта от съдебни помощници и от прокурорски помощници в съдилищата и в прокуратурите въз основа на степента на натовареност на съответния орган на съдебната власт; 20. съставят, водят и съхраняват кадрово дело за всеки съдия, прокурор и следовател; 21. прокурорската колегия избира и освобождава директора на Националната следствена служба; 22. съдийската колегия прекратява командироването на съдия в друг орган на съдебната власт от този, в който заема по щат съответната съдийска длъжност, когато при командироването има нарушения на условията и реда, предвидени в Закона за съдебната власт , или при възникнала необходимост за кадровото обезпечаване работата на органа на съдебната власт, от който съдията е командирован; 23. (нова - ДВ, бр. 107 от 2024 г.) прокурорската колегия извършва подбор на кандидатите за европейски делегирани прокурори и чрез министъра на правосъдието уведомява европейския главен прокурор за излъчените кандидатури; 24. (нова - ДВ, бр. 107 от 2024 г., в сила от 01.07.2025 г.) съдийската колегия приема правила за разпределение на делата между съдиите, които разглеждат дела, разпределени по реда на чл. 9, ал. 3 от Закона за съдебната власт , с цел изравняване на общата им натовареност; 25. (нова - ДВ, бр. 107 от 2024 г.) прокурорската колегия назначава съдия, определен по реда на чл. 112, ал. 6 от Закона за съдебната власт , на длъжност прокурор във Върховната прокуратура, който да изпълнява функциите на прокурор за разследване на престъпления, извършени от главния прокурор или от заместник на главния прокурор; 26. (нова - ДВ, бр. 107 от 2024 г.) прокурорската колегия назначава съдия от наказателната колегия на Върховния касационен съд, определен по реда на чл. 173а, ал. 4 от Закона за съдебната власт , за заместник главен прокурор, който осъществява контрол върху действията на прокурора за разследването на престъпления, извършени от главния прокурор или от заместник на главния прокурор, при условията и по реда, определени в закон; 27. (нова - ДВ, бр. 107 от 2024 г.) с решение на съдийската колегия на Висшия съдебен съвет може да се създават самостоятелни съдебни центрове по медиация и към отделни районни съдилища при условията, предвидени в наредбата по чл. 84а, ал. 4 от Закона за съдебната власт ; 28. (нова - ДВ, бр. 107 от 2024 г.) приемат Кодекс за етично поведение на българските съдии, съответно Кодекс за етично поведение на българските прокурори и следователи; 29. (нова - ДВ, бр. 107 от 2024 г.) определят един от своите членове за говорител, осъществяващ връзките с медиите; 30. (нова - ДВ, бр. 107 от 2024 г.) осъществяват и други правомощия, определени със закон. (2) (Нова - ДВ, бр. 107 от 2024 г.) В случаите, когато прокурорът за разследване на престъпления, извършени от главния прокурор, или прокурорът, осъществяващ контрол върху действията на прокурора за разследването на престъпления, извършени от главния прокурор, си направят самоотвод, бъдат отведени или са в трайна фактическа невъзможност да изпълняват задълженията си, прокурорската колегия на Висшия съдебен съвет назначава заместващ прокурор по реда на ал. 1, т. 25 и 26. (3) (Нова - ДВ, бр. 107 от 2024 г.) При постъпване на мотивирано искане от главния прокурор, респ. от прокурора за разследване на престъпления, извършени от главния прокурор за временно отстраняване от длъжност на съдия, прокурор или следовател по чл. 230 от Закона за съдебната власт , искането се включва за разглеждане в следващото заседание на съответната колегия на Висшия съдебен съвет.\n\nЧл. 10. (1) (Предишен текст на чл. 10 - ДВ, бр. 107 от 2024 г.) Съдийската колегия и прокурорската колегия осъществяват поотделно и в съответствие с професионалната си насоченост следните правомощия по отношение на съдиите, прокурорите и следователите:\n\n1. назначават, повишават, преместват и освобождават от длъжност съдиите, прокурорите и следователите;\n\n2. правят периодични и други атестации на съдиите, прокурорите, следователите, административните ръководители и техните заместници в органите на съдебната власт и решават въпроси за придобиване и възстановяване на несменяемост;\n\n3. (изм. и доп. - ДВ, бр. 107 от 2024 г.) налагат дисциплинарните наказания по чл. 308, ал. 1, т. 2 - 6 от Закона за съдебната власт - на съдиите, прокурорите, следователите, административните ръководители и техните заместници в органите на съдебната власт;\n\n4. определят броя, назначават и освобождават административните ръководители и техните заместници в органите на съдебната власт с изключение на председателя на Върховния касационен съд, председателя на Върховния административен съд и главния прокурор;\n\n5. решават въпроси за организацията на дейността на съответната система от органи на съдебната власт;\n\n6. правят предложения до пленума на Висшия съдебен съвет за определяне на броя на съдебните райони и седалищата на районните, окръжните, административните и апелативните съдилища и съответните прокуратури;\n\n7. правят предложения до пленума на Висшия съдебен съвет за определяне броя на съдиите, прокурорите и следователите във всички съдилища, прокуратури и следствени отдели;\n\n8. определят броя на съдебните служители съобразно степента на натовареност - по предложение на или след съгласуване с административните ръководители на органите на съдебната власт, а за органите, включени в структурата на прокуратурата на Република България - и с главния прокурор, като могат да разкриват нови и да съкращават длъжности;\n\n9. организират и провеждат конкурсите за съдийските, прокурорските и следователските длъжности в предвидените от Закона за съдебната власт случаи;\n\n10. възлагат на Инспектората към Висшия съдебен съвет извършването на проверки, които са извън годишната програма за дейността му;\n\n11. предлагат на пленума на Висшия съдебен съвет становища по законопроекти в обхвата на своята компетентност;\n\n12. ежегодно анализират и отчитат степента на натовареност на органите на съдебната власт;\n\n13. изискват и обобщават на всеки 6 месеца информация от съдилищата, прокуратурата и от Националната следствена служба за тяхната дейност;\n\n14. издават след съгласуване с комисия \"Бюджет и финанси\" класификатор на длъжностите на съответните органи на съдебната власт;\n\n15. вземат решения за временно отстраняване от длъжност на съдии, прокурори и следователи по чл. 230 и 232 от Закона за съдебната власт и за възстановяването им в предвидените от закона случаи;\n\n16. създават постоянни и временни комисии за подпомагане на дейността си;\n\n17. организират и координират участието на съдии, прокурори и следователи в международното правно сътрудничество;\n\n18. приемат правила за работата си, които се публикуват на интернет страницата на Висшия съдебен съвет;\n\n19. преценяват необходимостта от съдебни помощници и от прокурорски помощници в съдилищата и в прокуратурите въз основа на степента на натовареност на съответния орган на съдебната власт;\n\n20. съставят, водят и съхраняват кадрово дело за всеки съдия, прокурор и следовател;\n\n21. прокурорската колегия избира и освобождава директора на Националната следствена служба;\n\n22. съдийската колегия прекратява командироването на съдия в друг орган на съдебната власт от този, в който заема по щат съответната съдийска длъжност, когато при командироването има нарушения на условията и реда, предвидени в Закона за съдебната власт , или при възникнала необходимост за кадровото обезпечаване работата на органа на съдебната власт, от който съдията е командирован;\n\n23. (нова - ДВ, бр. 107 от 2024 г.) прокурорската колегия извършва подбор на кандидатите за европейски делегирани прокурори и чрез министъра на правосъдието уведомява европейския главен прокурор за излъчените кандидатури;\n\n24. (нова - ДВ, бр. 107 от 2024 г., в сила от 01.07.2025 г.) съдийската колегия приема правила за разпределение на делата между съдиите, които разглеждат дела, разпределени по реда на чл. 9, ал. 3 от Закона за съдебната власт , с цел изравняване на общата им натовареност;\n\n25. (нова - ДВ, бр. 107 от 2024 г.) прокурорската колегия назначава съдия, определен по реда на чл. 112, ал. 6 от Закона за съдебната власт , на длъжност прокурор във Върховната прокуратура, който да изпълнява функциите на прокурор за разследване на престъпления, извършени от главния прокурор или от заместник на главния прокурор;\n\n26. (нова - ДВ, бр. 107 от 2024 г.) прокурорската колегия назначава съдия от наказателната колегия на Върховния касационен съд, определен по реда на чл. 173а, ал. 4 от Закона за съдебната власт , за заместник главен прокурор, който осъществява контрол върху действията на прокурора за разследването на престъпления, извършени от главния прокурор или от заместник на главния прокурор, при условията и по реда, определени в закон;\n\n27. (нова - ДВ, бр. 107 от 2024 г.) с решение на съдийската колегия на Висшия съдебен съвет може да се създават самостоятелни съдебни центрове по медиация и към отделни районни съдилища при условията, предвидени в наредбата по чл. 84а, ал. 4 от Закона за съдебната власт ;\n\n28. (нова - ДВ, бр. 107 от 2024 г.) приемат Кодекс за етично поведение на българските съдии, съответно Кодекс за етично поведение на българските прокурори и следователи;\n\n29. (нова - ДВ, бр. 107 от 2024 г.) определят един от своите членове за говорител, осъществяващ връзките с медиите;\n\n30. (нова - ДВ, бр. 107 от 2024 г.) осъществяват и други правомощия, определени със закон.\n\n(2) (Нова - ДВ, бр. 107 от 2024 г.) В случаите, когато прокурорът за разследване на престъпления, извършени от главния прокурор, или прокурорът, осъществяващ контрол върху действията на прокурора за разследването на престъпления, извършени от главния прокурор, си направят самоотвод, бъдат отведени или са в трайна фактическа невъзможност да изпълняват задълженията си, прокурорската колегия на Висшия съдебен съвет назначава заместващ прокурор по реда на ал. 1, т. 25 и 26.\n\n(3) (Нова - ДВ, бр. 107 от 2024 г.) При постъпване на мотивирано искане от главния прокурор, респ. от прокурора за разследване на престъпления, извършени от главния прокурор за временно отстраняване от длъжност на съдия, прокурор или следовател по чл. 230 от Закона за съдебната власт , искането се включва за разглеждане в следващото заседание на съответната колегия на Висшия съдебен съвет.\n\nРаздел III. Правомощия и функции на представляващия Висшия съдебен съвет\n\nРаздел III. Правомощия и функции на представляващия Висшия съдебен съвет\n\nЧл. 11. (1) Висшият съдебен съвет се представлява от един от изборните му членове, определен с решение на пленума. (2) Функциите на представляващия Висшия съдебен съвет са: 1. представлява Висшия съдебен съвет пред институциите в страната, в международни форуми и институции; 2. свиква заседания на пленума на Висшия съдебен съвет, когато министърът на правосъдието отсъства; 3. председателства заседанията на пленума, когато министърът на правосъдието отсъства; 4. подписва документите, свързани с изпълнението на длъжността \"член на Висшия съдебен съвет\", с изборните членове на съвета; 5. подписва документите, свързани с изпълнението на длъжността \"главен секретар\"; 6. подписва документите, свързани с изпълнението на длъжностите \"ръководител вътрешен одит\" и \"вътрешен одитор\"; 7. сключва договори, по които страна е Висшият съдебен съвет, след решение на пленума на Висшия съдебен съвет; 8. упражнява правомощията на възложител по Закона за обществените поръчки и упълномощава лица по чл. 7, ал. 1 от Закона за обществените поръчки при възлагане от пленума на Висшия съдебен съвет; 9. упълномощава процесуални представители след решение на пленума на Висшия съдебен съвет; 10. обявява със заповед списъка на категориите информация, подлежащи на класификация като служебна тайна, създавана и съхранявана във Висшия съдебен съвет, след решение на пленума на Висшия съдебен съвет; 11. (изм. - ДВ, бр. 107 от 2024 г.) организира и координира съвместно с говорителите на съдийската и прокурорската колегия изпълнението на Комуникационната стратегия на съдебната власт; 12. отговаря съвместно с говорителите на съдийската и прокурорската колегия за комуникационната и медийната политика и взаимодействие на Висшия съдебен съвет с органите на държавната власт, с други централни и териториални органи на изпълнителната власт, с юридическите лица с нестопанска цел, съсловни организации и медии; 13. организира протоколната и международната дейност на Висшия съдебен съвет; 14. (нова - ДВ, бр. 107 от 2024 г.) информира обществото за дейността на Висшия съдебен съвет. (3) При отсъствие представляващият се замества от член на Висшия съдебен съвет по старшинство, което се определя от продължителността на общия юридически стаж.\n\nЧл. 11. (1) Висшият съдебен съвет се представлява от един от изборните му членове, определен с решение на пленума.\n\n(2) Функциите на представляващия Висшия съдебен съвет са:\n\n1. представлява Висшия съдебен съвет пред институциите в страната, в международни форуми и институции;\n\n2. свиква заседания на пленума на Висшия съдебен съвет, когато министърът на правосъдието отсъства;\n\n3. председателства заседанията на пленума, когато министърът на правосъдието отсъства;\n\n4. подписва документите, свързани с изпълнението на длъжността \"член на Висшия съдебен съвет\", с изборните членове на съвета;\n\n5. подписва документите, свързани с изпълнението на длъжността \"главен секретар\";\n\n6. подписва документите, свързани с изпълнението на длъжностите \"ръководител вътрешен одит\" и \"вътрешен одитор\";\n\n7. сключва договори, по които страна е Висшият съдебен съвет, след решение на пленума на Висшия съдебен съвет;\n\n8. упражнява правомощията на възложител по Закона за обществените поръчки и упълномощава лица по чл. 7, ал. 1 от Закона за обществените поръчки при възлагане от пленума на Висшия съдебен съвет;\n\n9. упълномощава процесуални представители след решение на пленума на Висшия съдебен съвет;\n\n10. обявява със заповед списъка на категориите информация, подлежащи на класификация като служебна тайна, създавана и съхранявана във Висшия съдебен съвет, след решение на пленума на Висшия съдебен съвет;\n\n11. (изм. - ДВ, бр. 107 от 2024 г.) организира и координира съвместно с говорителите на съдийската и прокурорската колегия изпълнението на Комуникационната стратегия на съдебната власт;\n\n12. отговаря съвместно с говорителите на съдийската и прокурорската колегия за комуникационната и медийната политика и взаимодействие на Висшия съдебен съвет с органите на държавната власт, с други централни и териториални органи на изпълнителната власт, с юридическите лица с нестопанска цел, съсловни организации и медии;\n\n13. организира протоколната и международната дейност на Висшия съдебен съвет;\n\n14. (нова - ДВ, бр. 107 от 2024 г.) информира обществото за дейността на Висшия съдебен съвет.\n\n(3) При отсъствие представляващият се замества от член на Висшия съдебен съвет по старшинство, което се определя от продължителността на общия юридически стаж.\n\nГлава трета. ОРГАНИЗАЦИЯ НА РАБОТАТА НА ВИСШИЯ СЪДЕБЕН СЪВЕТ\n\nГлава трета. ОРГАНИЗАЦИЯ НА РАБОТАТА НА ВИСШИЯ СЪДЕБЕН СЪВЕТ\n\nРаздел I. Комисии към пленума на Висшия съдебен съвет\n\nРаздел I. Комисии към пленума на Висшия съдебен съвет\n\nЧл. 12. Пленумът на Висшия съдебен съвет избира от своя състав постоянни и временни комисии, които подпомагат дейността му.\n\nЧл. 12. Пленумът на Висшия съдебен съвет избира от своя състав постоянни и временни комисии, които подпомагат дейността му.\n\nЧл. 13. (1) В постоянните комисии участват изборни членове на Висшия съдебен съвет по равен брой от всяка колегия. (2) Всяка комисия избира измежду членовете си председател и заместник-председател от различните колегии. Изборен член на Висшия съдебен съвет може да бъде избран за председател само на една постоянна комисия. (3) Членовете на Висшия съдебен съвет, които не са членове на съответна комисия, могат да участват във всички нейни заседания, без право да гласуват. (4) Постоянните комисии могат да създават работни групи. (5) Всяка комисия може да възложи на един или повече от своите членове осъществяването на представителни, проучвателни или други дейности, свързани с осъществяване на нейните функции, при осигуряване на равностойно разпределение на възлаганите дейности между членовете на комисиите. (6) Дейността на всяка комисия се подпомага от технически сътрудник и най-малко от един експертен сътрудник от администрацията на Висшия съдебен съвет, определени със заповед на главния секретар.\n\nЧл. 13. (1) В постоянните комисии участват изборни членове на Висшия съдебен съвет по равен брой от всяка колегия.\n\n(2) Всяка комисия избира измежду членовете си председател и заместник-председател от различните колегии. Изборен член на Висшия съдебен съвет може да бъде избран за председател само на една постоянна комисия.\n\n(3) Членовете на Висшия съдебен съвет, които не са членове на съответна комисия, могат да участват във всички нейни заседания, без право да гласуват.\n\n(4) Постоянните комисии могат да създават работни групи.\n\n(5) Всяка комисия може да възложи на един или повече от своите членове осъществяването на представителни, проучвателни или други дейности, свързани с осъществяване на нейните функции, при осигуряване на равностойно разпределение на възлаганите дейности между членовете на комисиите.\n\n(6) Дейността на всяка комисия се подпомага от технически сътрудник и най-малко от един експертен сътрудник от администрацията на Висшия съдебен съвет, определени със заповед на главния секретар.\n\nЧл. 14. (1) Постоянните комисии заседават и вземат решения, ако присъстват повече от половината от общия брой на членовете им. Комисиите вземат решение с мнозинство повече от половината от присъстващите членове при явно гласуване. (2) Постоянната комисия се свиква на заседание от нейния председател или по искане най-малко на една трета от членовете и. (3) Комисиите могат да провеждат съвместни заседания, когато се разглеждат общи въпроси. Тези заседания се ръководят по споразумение от един от председателите. (4) При съвместни заседания се взема общо решение по обсъждания въпрос. При различни становища всяка комисия прави свой отделен доклад, като предлага и проект на решение. (5) Постоянните комисии приемат свои вътрешни правила в съответствие с този правилник и действащите вътрешни правила във Висшия съдебен съвет. (6) Всяка комисия осъществява координация и взаимодействие с другите комисии на пленума на Висшия съдебен съвет.\n\nЧл. 14. (1) Постоянните комисии заседават и вземат решения, ако присъстват повече от половината от общия брой на членовете им. Комисиите вземат решение с мнозинство повече от половината от присъстващите членове при явно гласуване.\n\n(2) Постоянната комисия се свиква на заседание от нейния председател или по искане най-малко на една трета от членовете и.\n\n(3) Комисиите могат да провеждат съвместни заседания, когато се разглеждат общи въпроси. Тези заседания се ръководят по споразумение от един от председателите.\n\n(4) При съвместни заседания се взема общо решение по обсъждания въпрос. При различни становища всяка комисия прави свой отделен доклад, като предлага и проект на решение.\n\n(5) Постоянните комисии приемат свои вътрешни правила в съответствие с този правилник и действащите вътрешни правила във Висшия съдебен съвет.\n\n(6) Всяка комисия осъществява координация и взаимодействие с другите комисии на пленума на Висшия съдебен съвет.\n\nЧл. 15. (1) Дневният ред и периодичността на заседанията на комисиите се определят от тях. (2) Членовете на комисиите се уведомяват за дневния ред и за материалите за заседанието най-малко два дни преди заседанието. (3) (Изм. и доп. - ДВ, бр. 107 от 2024 г.) За приетите от комисиите решения се изготвя протокол, който се подписва от председателя на комисията след изготвянето му от техническия сътрудник и съгласуване от експертния сътрудник, който оформя приетите решения от комисиите и мотивите към тях. (4) Дневният ред и протоколите за приетите решения се публикуват на интернет страницата на Висшия съдебен съвет.\n\nЧл. 15. (1) Дневният ред и периодичността на заседанията на комисиите се определят от тях.\n\n(2) Членовете на комисиите се уведомяват за дневния ред и за материалите за заседанието най-малко два дни преди заседанието.\n\n(3) (Изм. и доп. - ДВ, бр. 107 от 2024 г.) За приетите от комисиите решения се изготвя протокол, който се подписва от председателя на комисията след изготвянето му от техническия сътрудник и съгласуване от експертния сътрудник, който оформя приетите решения от комисиите и мотивите към тях.\n\n(4) Дневният ред и протоколите за приетите решения се публикуват на интернет страницата на Висшия съдебен съвет.\n\nЧл. 16. Постоянни комисии на пленума на Висшия съдебен съвет са: 1. комисия \"Бюджет и финанси\"; 2. комисия \"Управление на собствеността\"; 3. Комисия по правни въпроси; 4. комисия \"Професионална квалификация и информационни технологии\".\n\nЧл. 16. Постоянни комисии на пленума на Висшия съдебен съвет са:\n\n1. комисия \"Бюджет и финанси\";\n\n2. комисия \"Управление на собствеността\";\n\n3. Комисия по правни въпроси;\n\n4. комисия \"Професионална квалификация и информационни технологии\".\n\nЧл. 17. Комисия \"Бюджет и финанси\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. изготвя краткосрочни и дългосрочни бюджетни прогнози; 2. предлага правила и процедури за финансово управление и контрол в съдебната власт; 3. предлага на Висшия съдебен съвет правила и указания, свързани с дейността на органите на съдебната власт и администрацията на Висшия съдебен съвет; 4. изготвя проект на годишен бюджет на съдебната власт; 5. изготвя проект на разпределението на бюджетните средства на органите на съдебната власт по бюджети; 6. предлага разпределение на бюджетните средства на органите на съдебната власт по бюджети; 7. предлага правила и механизми за определяне размера на трудовите възнаграждения на членовете на Висшия съдебен съвет, съдиите, прокурорите и следователите и на съдебните служители; 8. изготвя анализи за текущото финансово състояние на съдебната система и поддържа финансова статистика; 9. оказва методологическа помощ на органите на съдебната власт по въпросите на бюджета, финансовия мениджмънт и финансовото обслужване; 10. одобрява тригодишен стратегически план и годишния план за дейността по вътрешен одит, изготвени от дирекция \"Вътрешен одит\", и ги представя за утвърждаване от Висшия съдебен съвет; 11. утвърждава проектни предложения и контролира усвояването на средства по програми по международни и вътрешни проекти, свързани с Висшия съдебен съвет и съдебната власт; 12. изпълнява правомощията на първостепенен разпоредител с бюджета на съдебната власт по чл. 11, ал. 4 от Закона за публичните финанси по въпроси, определени с решение на пленума на Висшия съдебен съвет.\n\nЧл. 17. Комисия \"Бюджет и финанси\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията:\n\n1. изготвя краткосрочни и дългосрочни бюджетни прогнози;\n\n2. предлага правила и процедури за финансово управление и контрол в съдебната власт;\n\n3. предлага на Висшия съдебен съвет правила и указания, свързани с дейността на органите на съдебната власт и администрацията на Висшия съдебен съвет;\n\n4. изготвя проект на годишен бюджет на съдебната власт;\n\n5. изготвя проект на разпределението на бюджетните средства на органите на съдебната власт по бюджети;\n\n6. предлага разпределение на бюджетните средства на органите на съдебната власт по бюджети;\n\n7. предлага правила и механизми за определяне размера на трудовите възнаграждения на членовете на Висшия съдебен съвет, съдиите, прокурорите и следователите и на съдебните служители;\n\n8. изготвя анализи за текущото финансово състояние на съдебната система и поддържа финансова статистика;\n\n9. оказва методологическа помощ на органите на съдебната власт по въпросите на бюджета, финансовия мениджмънт и финансовото обслужване;\n\n10. одобрява тригодишен стратегически план и годишния план за дейността по вътрешен одит, изготвени от дирекция \"Вътрешен одит\", и ги представя за утвърждаване от Висшия съдебен съвет;\n\n11. утвърждава проектни предложения и контролира усвояването на средства по програми по международни и вътрешни проекти, свързани с Висшия съдебен съвет и съдебната власт;\n\n12. изпълнява правомощията на първостепенен разпоредител с бюджета на съдебната власт по чл. 11, ал. 4 от Закона за публичните финанси по въпроси, определени с решение на пленума на Висшия съдебен съвет.\n\nЧл. 18. Комисия \"Управление на собствеността\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията: 1. организира изработването на концепции, прогнози и програми за инвестиционната политика на съдебната власт, управлението и стопанисването на сградния фонд, след което ги внася за утвърждаване от пленума на Висшия съдебен съвет; 2. проучва и анализира необходимостта от ново строителство, реконструкция и основни ремонти за нуждите на съдебната власт, включително и предложенията на органите на съдебната власт; 3. предлага на пленума на Висшия съдебен съвет за приемане ежегодните програми на инвестиционната дейност в рамките на утвърдения бюджет; 4. ежегодно предлага на пленума на Висшия съдебен съвет да приеме анализ на изпълнението на годишните и дългосрочните разчети за изразходваните средства с инвестиционно значение; 5. внася съвместно с комисия \"Бюджет и финанси\" в пленума на Висшия съдебен съвет предложения за финансиране от бюджета или от други средства на ново строителство, реконструкция, възстановяване и основни ремонти за нуждите на съдебната власт; 6. разглежда предложения и искания за извършване на аварийни ремонти в сградния фонд на съдебната власт и ги внася в комисия \"Бюджет и финанси\" за извършване на бюджетния разход съобразно изискванията за изпълнение на бюджета; 7. организира осъществяването на предварителен, текущ и последващ контрол по реализирането на инвестиционната политика, включително извършването на ново строителство, реконструкция и основни ремонти на сградния фонд на съдебната власт; 8. предлага на пленума на Висшия съдебен съвет проекти за решения, свързани с придобиване на недвижими имоти и вещни права върху тях за нуждите на съдебната власт; 9. координира с други органи на изпълнителната власт осъществяването на съвместни проекти или международни програми, свързани със сградния фонд на съдебната власт; 10. предлага на пленума на Висшия съдебен съвет проекти за решения по разпределяне ползването на недвижимите имоти, предоставени на съдебната власт, организацията по управлението и стопанисването на съдебните сгради и ведомствения жилищен фонд; 11. предлага на пленума на Висшия съдебен съвет проекти за решения, свързани с организацията и ползването на ведомствения жилищен фонд.\n\nЧл. 18. Комисия \"Управление на собствеността\" се състои от шестима членове на Висшия съдебен съвет - трима от прокурорската колегия и трима от съдийската колегия. Комисията:\n\n1. организира изработването на концепции, прогнози и програми за инвестиционната политика на съдебната власт, управлението и стопанисването на сградния фонд, след което ги внася за утвърждаване от пленума на Висшия съдебен съвет;\n\n2. проучва и анализира необходимостта от ново строителство, реконструкция и основни ремонти за нуждите на съдебната власт, включително и предложенията на органите на съдебната власт;\n\n3. предлага на пленума на Висшия съдебен съвет за приемане ежегодните програми на инвестиционната дейност в рамките на утвърдения бюджет;\n\n4. ежегодно предлага на пленума на Висшия съдебен съвет да приеме анализ на изпълнението на годишните и дългосрочните разчети за изразходваните средства с инвестиционно значение;\n\n5. внася съвместно с комисия \"Бюджет и финанси\" в пленума на Висшия съдебен съвет предложения за финансиране от бюджета или от други средства на ново строителство, реконструкция, възстановяване и основни ремонти за нуждите на съдебната власт;\n\n6. разглежда предложения и искания за извършване на аварийни ремонти в сградния фонд на съдебната власт и ги внася в комисия \"Бюджет и финанси\" за извършване на бюджетния разход съобразно изискванията за изпълнение на бюджета;\n\n7. организира осъществяването на предварителен, текущ и последващ контрол по реализирането на инвестиционната политика, включително извършването на ново строителство, реконструкция и основни ремонти на сградния фонд на съдебната власт;\n\n8. предлага на пленума на Висшия съдебен съвет проекти за решения, свързани с придобиване на недвижими имоти и вещни права върху тях за нуждите на съдебната власт;\n\n9. координира с други органи на изпълнителната власт осъществяването на съвместни проекти или международни програми, свързани със сградния фонд на съдебната власт;\n\n10. предлага на пленума на Висшия съдебен съвет проекти за решения по разпределяне ползването на недвижимите имоти, предоставени на съдебната власт, организацията по управлението и стопанисването на съдебните сгради и ведомствения жилищен фонд;\n\n11. предлага на пленума на Висшия съдебен съвет проекти за решения, свързани с организацията и ползването на ведомствения жилищен фонд.\n\nЧл. 19. Комисията по правни въпроси се състои от осем членове - четирима от прокурорската колегия и четирима от съдийската колегия. Комисията: 1. изготвя проекти на подзаконови нормативни актове в предвидените от закона случаи и вътрешноведомствени правила, които внася в пленума на Висшия съдебен съвет или в съответните колегии за приемане; 2. изготвя становища по проекти на закони и на нормативни актове на Министерския съвет и на други централни органи на изпълнителната власт, които се отнасят до съдебната система; 3. изготвя предложения за законодателни изменения, които счита за необходими, и ги подготвя за внасяне в орган със законодателна инициатива след съгласуването им с органите на съдебната власт и след решение на пленума на Висшия съдебен съвет, съдийската или прокурорската колегия; 4. организира обсъждането на проекти за изменение на нормативни актове с органите на съдебната власт, включително обобщава постъпилите становища на съдиите, прокурорите, следователите и съдебните служители и ги внася за обсъждане в пленума на Висшия съдебен съвет, съдийската или прокурорската колегия; 5. изготвя проект на доклад за дейността на Висшия съдебен съвет, както и становища по внесените от Върховния касационен съд, от Върховния административен съд и от главния прокурор доклади; 6. изготвя проект на становища по дела пред Конституционния съд, по които Висшият съдебен съвет е конституиран като заинтересована страна; 7. изготвя становища по съдебни производства със значим обществен интерес, по които Висшият съдебен съвет е конституиран като страна; 8. подготвя проекти на споразумения с други органи и организации, които подлежат на последващо утвърждаване от пленума; 9. координира работата на Висшия съдебен съвет по изпълнение на мерките по Механизма за сътрудничество и оценка; 10. изготвя проект на годишен доклад за независимостта и прозрачността на дейността на органите на съдебната власт и на дейността на Висшия съдебен съвет.\n\nЧл. 19. Комисията по правни въпроси се състои от осем членове - четирима от прокурорската колегия и четирима от съдийската колегия. Комисията:\n\n1. изготвя проекти на подзаконови нормативни актове в предвидените от закона случаи и вътрешноведомствени правила, които внася в пленума на Висшия съдебен съвет или в съответните колегии за приемане;\n\n2. изготвя становища по проекти на закони и на нормативни актове на Министерския съвет и на други централни органи на изпълнителната власт, които се отнасят до съдебната система;\n\n3. изготвя предложения за законодателни изменения, които счита за необходими, и ги подготвя за внасяне в орган със законодателна инициатива след съгласуването им с органите на съдебната власт и след решение на пленума на Висшия съдебен съвет, съдийската или прокурорската колегия;\n\n4. организира обсъждането на проекти за изменение на нормативни актове с органите на съдебната власт, включително обобщава постъпилите становища на съдиите, прокурорите, следователите и съдебните служители и ги внася за обсъждане в пленума на Висшия съдебен съвет, съдийската или прокурорската колегия;\n\n5. изготвя проект на доклад за дейността на Висшия съдебен съвет, както и становища по внесените от Върховния касационен съд, от Върховния административен съд и от главния прокурор доклади;\n\n6. изготвя проект на становища по дела пред Конституционния съд, по които Висшият съдебен съвет е конституиран като заинтересована страна;\n\n7. изготвя становища по съдебни производства със значим обществен интерес, по които Висшият съдебен съвет е конституиран като страна;\n\n8. подготвя проекти на споразумения с други органи и организации, които подлежат на последващо утвърждаване от пленума;\n\n9. координира работата на Висшия съдебен съвет по изпълнение на мерките по Механизма за сътрудничество и оценка;\n\n10. изготвя проект на годишен доклад за независимостта и прозрачността на дейността на органите на съдебната власт и на дейността на Висшия съдебен съвет.\n\nЧл. 20. Комисия \"Професионална квалификация и информационни технологии\" се състои от шестима членове - трима от прокурорската колегия и трима от съдийската колегия. Комисията: 1. разработва проекти за решения на пленума, които законът изисква с оглед реализирането на електронно правосъдие, когато Висшият съдебен съвет участва по проекти с външно финансиране или финансиране от държавния бюджет, свързани с електронното правосъдие или електронни услуги в правосъдието, координира и контролира реализирането им; 2. определя задължителни квалификационни курсове в случаите на повишаване в длъжност на съдии, прокурори и следователи и назначаване на административни ръководители; 3. организира квалификацията на съдии, прокурори и следователи, както и на съдебните служители; 4. обсъжда актуални проблемни въпроси от дейността на Националния институт на правосъдието, свързани с усъвършенстване на учебния процес и прилагане на съвременните модерни технологии в обучението; 5. съдейства за координирането на научните и приложните изследвания на юридическите факултети в страната по проблемите на организацията и функционирането на съдебната власт; 6. способства за запознаване с чуждестранните научни постижения в областта на информационните технологии с оглед използването им от органите на съдебната власт; 7. подпомага Висшия съдебен съвет за изпълнението на Информационната стратегия на правораздавателните органи, включително за реализирането на информационните системи и др. и електронната връзка с органите на съдебната власт, както и неправителствените организации и други субекти на гражданското общество; 8. обменя опит в областта на информационните технологии и обучения със сродни звена към висшите съдебни съвети в други държави; 9. организира изпълнението на дейностите по глава втора, раздел І \"а\" от Закона за съдебната власт .\n\nЧл. 20. Комисия \"Професионална квалификация и информационни технологии\" се състои от шестима членове - трима от прокурорската колегия и трима от съдийската колегия. Комисията:\n\n1. разработва проекти за решения на пленума, които законът изисква с оглед реализирането на електронно правосъдие, когато Висшият съдебен съвет участва по проекти с външно финансиране или финансиране от държавния бюджет, свързани с електронното правосъдие или електронни услуги в правосъдието, координира и контролира реализирането им;\n\n2. определя задължителни квалификационни курсове в случаите на повишаване в длъжност на съдии, прокурори и следователи и назначаване на административни ръководители;\n\n3. организира квалификацията на съдии, прокурори и следователи, както и на съдебните служители;\n\n4. обсъжда актуални проблемни въпроси от дейността на Националния институт на правосъдието, свързани с усъвършенстване на учебния процес и прилагане на съвременните модерни технологии в обучението;\n\n5. съдейства за координирането на научните и приложните изследвания на юридическите факултети в страната по проблемите на организацията и функционирането на съдебната власт;\n\n6. способства за запознаване с чуждестранните научни постижения в областта на информационните технологии с оглед използването им от органите на съдебната власт;\n\n7. подпомага Висшия съдебен съвет за изпълнението на Информационната стратегия на правораздавателните органи, включително за реализирането на информационните системи и др. и електронната връзка с органите на съдебната власт, както и неправителствените организации и други субекти на гражданското общество;\n\n8. обменя опит в областта на информационните технологии и обучения със сродни звена към висшите съдебни съвети в други държави;\n\n9. организира изпълнението на дейностите по глава втора, раздел І \"а\" от Закона за съдебната власт .\n\nЧл. 21. (1) За подпомагане дейността на Висшия съдебен съвет по подготовката, мониторинга и изпълнението на проекти в сектор \"Правосъдие\" към пленума на Висшия съдебен съвет се създава Съвет за координиране действията на органите на съдебната власт по участие в международни проекти и програми. (2) Постоянният състав на съвета за координиране се определя от пленума на Висшия съдебен съвет и в него се включват членове на съдийската и прокурорската колегия, както и служители на администрацията на Висшия съдебен съвет. (3) При необходимост, съобразно разглеждания въпрос, на заседанията на координационния съвет може да присъстват и представители на други органи и институции. (4) Съветът за координиране действията на органите на съдебната власт по участие в международни проекти и програми има следните функции: 1. идентифицира и извършва оценка на възможностите от външно финансиране на изпълняваните от Висшия съдебен съвет политики и програми и идентифицира подходящи програми, включително при изпълнение на мерки от Механизма за сътрудничество и оценка и Пътната карта по Актуализираната стратегия за продължаване на реформата в съдебната система, по които Висшият съдебен съвет е отговорна институция; 2. координира участието в проекти по програми, финансирани от Европейския съюз и други донори, по които Висшият съдебен съвет е бенефициент или партньор; 3. осигурява координация и взаимодействие по отношение на проектните предложения на органите на съдебната власт с оглед избягване на двойно финансиране и дублиране на дейности; 4. осигурява координация и взаимодействие с органите и структурите за управление на средствата от европейските структурни и инвестиционни фондове, както и с други органи, финансиращи съответната проектна дейност. (5) Съветът за координиране действията на органите на съдебната власт по участие в международни проекти и програми приема правила за дейността си, както и правила, свързани с организацията по изпълнение и управление на проекти. (6) При изпълнение на своите функции Съветът за координиране действията на органите на съдебната власт по участие в международни проекти и програми се подпомага от служители в администрацията на Висшия съдебен съвет, определени със заповед на главния секретар.\n\nЧл. 21. (1) За подпомагане дейността на Висшия съдебен съвет по подготовката, мониторинга и изпълнението на проекти в сектор \"Правосъдие\" към пленума на Висшия съдебен съвет се създава Съвет за координиране действията на органите на съдебната власт по участие в международни проекти и програми.\n\n(2) Постоянният състав на съвета за координиране се определя от пленума на Висшия съдебен съвет и в него се включват членове на съдийската и прокурорската колегия, както и служители на администрацията на Висшия съдебен съвет.\n\n(3) При необходимост, съобразно разглеждания въпрос, на заседанията на координационния съвет може да присъстват и представители на други органи и институции.\n\n(4) Съветът за координиране действията на органите на съдебната власт по участие в международни проекти и програми има следните функции:\n\n1. идентифицира и извършва оценка на възможностите от външно финансиране на изпълняваните от Висшия съдебен съвет политики и програми и идентифицира подходящи програми, включително при изпълнение на мерки от Механизма за сътрудничество и оценка и Пътната карта по Актуализираната стратегия за продължаване на реформата в съдебната система, по които Висшият съдебен съвет е отговорна институция;\n\n2. координира участието в проекти по програми, финансирани от Европейския съюз и други донори, по които Висшият съдебен съвет е бенефициент или партньор;\n\n3. осигурява координация и взаимодействие по отношение на проектните предложения на органите на съдебната власт с оглед избягване на двойно финансиране и дублиране на дейности;\n\n4. осигурява координация и взаимодействие с органите и структурите за управление на средствата от европейските структурни и инвестиционни фондове, както и с други органи, финансиращи съответната проектна дейност.\n\n(5) Съветът за координиране действията на органите на съдебната власт по участие в международни проекти и програми приема правила за дейността си, както и правила, свързани с организацията по изпълнение и управление на проекти.\n\n(6) При изпълнение на своите функции Съветът за координиране действията на органите на съдебната власт по участие в международни проекти и програми се подпомага от служители в администрацията на Висшия съдебен съвет, определени със заповед на главния секретар.\n\nЧл. 22. (1) Пленумът на Висшия съдебен съвет може да създава и временни комисии за изпълнение на конкретни задачи във връзка с неговите правомощия или други помощни органи, които да подпомагат определени негови дейности. В тези случаи могат да бъдат привличани външни специалисти. (2) Временните комисии и другите структури по ал. 1 преустановяват съществуването си с изтичането на срока, за който са създадени, или с прекратяване на дейността си, както и предсрочно - с решение на пленума.\n\nЧл. 22. (1) Пленумът на Висшия съдебен съвет може да създава и временни комисии за изпълнение на конкретни задачи във връзка с неговите правомощия или други помощни органи, които да подпомагат определени негови дейности. В тези случаи могат да бъдат привличани външни специалисти.\n\n(2) Временните комисии и другите структури по ал. 1 преустановяват съществуването си с изтичането на срока, за който са създадени, или с прекратяване на дейността си, както и предсрочно - с решение на пленума.\n\nРаздел II. Комисии към колегиите на Висшия съдебен съвет\n\nРаздел II. Комисии към колегиите на Висшия съдебен съвет\n\nЧл. 23. Дейността на съдийската и на прокурорската колегия се подпомага от следните постоянни комисии: 1. Комисия по атестирането и конкурсите; 2. Комисия по професионална етика; 3. комисия \"Дисциплинарна дейност и взаимодействие с Инспектората към Висшия съдебен съвет\"; 4. комисия \"Съдебна карта, натовареност и съдебна статистика\"; 5. комисия \"Съдебна администрация\".\n\nЧл. 23. Дейността на съдийската и на прокурорската колегия се подпомага от следните постоянни комисии:\n\n1. Комисия по атестирането и конкурсите;\n\n2. Комисия по професионална етика;\n\n3. комисия \"Дисциплинарна дейност и взаимодействие с Инспектората към Висшия съдебен съвет\";\n\n4. комисия \"Съдебна карта, натовареност и съдебна статистика\";\n\n5. комисия \"Съдебна администрация\".\n\nЧл. 24. (1) Колегиите на Висшия съдебен съвет могат да създават и други постоянни или временни комисии за подпомагане на дейността си. (2) Правомощията на комисиите, броят на членовете на постоянните комисии, както и правилата за дейността им се определят от съответната колегия на Висшия съдебен съвет и се публикуват на интернет страницата на Висшия съдебен съвет.\n\nЧл. 24. (1) Колегиите на Висшия съдебен съвет могат да създават и други постоянни или временни комисии за подпомагане на дейността си.\n\n(2) Правомощията на комисиите, броят на членовете на постоянните комисии, както и правилата за дейността им се определят от съответната колегия на Висшия съдебен съвет и се публикуват на интернет страницата на Висшия съдебен съвет.\n\nРаздел III. Заседания на пленума и на колегиите на Висшия съдебен съвет\n\nРаздел III. Заседания на пленума и на колегиите на Висшия съдебен съвет\n\nЧл. 25. (1) Пленумът и колегиите на Висшия съдебен съвет приемат своите актове на заседания. (2) (Изм. - ДВ, бр. 70 от 2022 г.) Заседанията са публични и се излъчват пряко в интернет освен в случаите, когато се обсъждат предложения за налагане на дисциплинарно наказание, документи, съдържащи информация, която е защитена съгласно съответните изисквания за защита на личните данни или класифицирана по Закона за защита на класифицираната информация . (3) Закрито заседание на пленума на Висшия съдебен съвет и колегиите за обсъждане на материали, съдържащи класифицирана информация, се провежда по предложение на председателстващия заседанието. Той съобщава грифа за сигурност, с който документът е маркиран по Закона за защита на класифицираната информация , определя лицата, които имат право да присъстват при обсъждане на материала, и разпорежда да бъде преустановено прякото излъчване в пресцентъра на Висшия съдебен съвет и излъчването по интернет. Заседанието продължава като закрито, без това да се обсъжда или гласува. (4) Обсъжданията и протоколът от закритото заседание по ал. 3 са класифицирана информация и обвързват със съответните задължения всички членове на Висшия съдебен съвет и други лица, които имат достъп до тях. (5) Решенията, приети на закрито заседание, се обявяват публично. (6) По решение на пленума или на колегиите заседанията могат да се провеждат и в друго населено място, извън седалището на Висшия съдебен съвет в София или в друга сграда - при предварително съгласуване.\n\nЧл. 25. (1) Пленумът и колегиите на Висшия съдебен съвет приемат своите актове на заседания.\n\n(2) (Изм. - ДВ, бр. 70 от 2022 г.) Заседанията са публични и се излъчват пряко в интернет освен в случаите, когато се обсъждат предложения за налагане на дисциплинарно наказание, документи, съдържащи информация, която е защитена съгласно съответните изисквания за защита на личните данни или класифицирана по Закона за защита на класифицираната информация .\n\n(3) Закрито заседание на пленума на Висшия съдебен съвет и колегиите за обсъждане на материали, съдържащи класифицирана информация, се провежда по предложение на председателстващия заседанието. Той съобщава грифа за сигурност, с който документът е маркиран по Закона за защита на класифицираната информация , определя лицата, които имат право да присъстват при обсъждане на материала, и разпорежда да бъде преустановено прякото излъчване в пресцентъра на Висшия съдебен съвет и излъчването по интернет. Заседанието продължава като закрито, без това да се обсъжда или гласува.\n\n(4) Обсъжданията и протоколът от закритото заседание по ал. 3 са класифицирана информация и обвързват със съответните задължения всички членове на Висшия съдебен съвет и други лица, които имат достъп до тях.\n\n(5) Решенията, приети на закрито заседание, се обявяват публично.\n\n(6) По решение на пленума или на колегиите заседанията могат да се провеждат и в друго населено място, извън седалището на Висшия съдебен съвет в София или в друга сграда - при предварително съгласуване.\n\nЧл. 26. (1) Заседанията на пленума се свикват от председателстващия, а когато той отсъства - от представляващия Висшия съдебен съвет. (2) Заседанията на пленума могат да се свикват и по искане на всяка от колегиите на Висшия съдебен съвет. (3) Министърът на правосъдието председателства заседанията на пленума. При негово отсъствие пленумът се председателства от представляващия Висшия съдебен съвет, председателя на Върховния касационен съд, председателя на Върховния административен съд или от главния прокурор. (4) При отсъствие на министъра на правосъдието на заседанието на пленума може да присъства определен от него заместник-министър. (5) Заседанията на пленума се провеждат по предварително обявен дневен ред. (6) Проектът на дневен ред се изготвя от главния секретар въз основа на постъпилите предложения от: 1. колегиите на Висшия съдебен съвет; 2. постоянни и временни комисии към пленума; 3. членове на Висшия съдебен съвет; 4. министъра на правосъдието съобразно правомощията му. (7) Главният секретар внася за разглеждане въпроси, които са от неговата компетентност. (8) Материалите за разглеждане от пленума се предоставят на главния секретар не по-късно от 4 работни дни преди заседанието. По редовни точки допълнителни материали могат да се внасят само след решение на пленума. (9) В случаите, когато не е спазен срокът по ал. 8, те се включват в дневния ред за следващото заседание. (10) В срока по ал. 8 проектът на дневен ред се предоставя на министъра на правосъдието за съгласуване. (11) Допълнения в предварително обявения дневен ред могат да се правят в деня на заседанието по решение на пленума. (12) Членовете на пленума и главният инспектор се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок. (13) Материалите, в които се съдържа класифицирана информация, се обособяват в отделна част на дневния ред и се предоставят само на членовете на Висшия съдебен съвет при спазване изискванията на Закона за защита на класифицираната информация и на актовете по прилагането му. (14) Координацията на подготовката на заседанията се осъществява от главния секретар.\n\nЧл. 26. (1) Заседанията на пленума се свикват от председателстващия, а когато той отсъства - от представляващия Висшия съдебен съвет.\n\n(2) Заседанията на пленума могат да се свикват и по искане на всяка от колегиите на Висшия съдебен съвет.\n\n(3) Министърът на правосъдието председателства заседанията на пленума. При негово отсъствие пленумът се председателства от представляващия Висшия съдебен съвет, председателя на Върховния касационен съд, председателя на Върховния административен съд или от главния прокурор.\n\n(4) При отсъствие на министъра на правосъдието на заседанието на пленума може да присъства определен от него заместник-министър.\n\n(5) Заседанията на пленума се провеждат по предварително обявен дневен ред.\n\n(6) Проектът на дневен ред се изготвя от главния секретар въз основа на постъпилите предложения от:\n\n1. колегиите на Висшия съдебен съвет;\n\n2. постоянни и временни комисии към пленума;\n\n3. членове на Висшия съдебен съвет;\n\n4. министъра на правосъдието съобразно правомощията му.\n\n(7) Главният секретар внася за разглеждане въпроси, които са от неговата компетентност.\n\n(8) Материалите за разглеждане от пленума се предоставят на главния секретар не по-късно от 4 работни дни преди заседанието. По редовни точки допълнителни материали могат да се внасят само след решение на пленума.\n\n(9) В случаите, когато не е спазен срокът по ал. 8, те се включват в дневния ред за следващото заседание.\n\n(10) В срока по ал. 8 проектът на дневен ред се предоставя на министъра на правосъдието за съгласуване.\n\n(11) Допълнения в предварително обявения дневен ред могат да се правят в деня на заседанието по решение на пленума.\n\n(12) Членовете на пленума и главният инспектор се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок.\n\n(13) Материалите, в които се съдържа класифицирана информация, се обособяват в отделна част на дневния ред и се предоставят само на членовете на Висшия съдебен съвет при спазване изискванията на Закона за защита на класифицираната информация и на актовете по прилагането му.\n\n(14) Координацията на подготовката на заседанията се осъществява от главния секретар.\n\nЧл. 27. Заседание на пленума и колегиите се провежда, ако присъстват повече от половината от членовете им.\n\nЧл. 27. Заседание на пленума и колегиите се провежда, ако присъстват повече от половината от членовете им.\n\nЧл. 28. (1) (Изм. - ДВ, бр. 107 от 2024 г.) На заседанията на пленума и колегиите присъстват министърът на правосъдието и главният инспектор, без право да участват в гласуването, както и главният секретар или определен от него служител от администрацията, служител от отдел \"Връзки с обществеността\", оператор на компютризираната система за отразяване на вота на членовете на Висшия съдебен съвет и стенограф, а в случаите по чл. 32, ал. 3 от Закона за съдебната власт - и определен от министъра на правосъдието заместник-министър. (2) При разглеждането на отделна точка от дневния ред могат да присъстват и други заинтересовани лица, поканени по съответния ред. (3) По искане на член на Висшия съдебен съвет пленумът или съответната колегия може да разреши присъствие на отделни служители от администрацията на Висшия съдебен съвет при разглеждане на определена точка от дневния ред. (4) При обсъждането на въпроси от дневния ред в материалите, по които се съдържа класифицирана информация, присъстват само лица, които имат достъп до класифицирана информация от съответното ниво.\n\nЧл. 28. (1) (Изм. - ДВ, бр. 107 от 2024 г.) На заседанията на пленума и колегиите присъстват министърът на правосъдието и главният инспектор, без право да участват в гласуването, както и главният секретар или определен от него служител от администрацията, служител от отдел \"Връзки с обществеността\", оператор на компютризираната система за отразяване на вота на членовете на Висшия съдебен съвет и стенограф, а в случаите по чл. 32, ал. 3 от Закона за съдебната власт - и определен от министъра на правосъдието заместник-министър.\n\n(2) При разглеждането на отделна точка от дневния ред могат да присъстват и други заинтересовани лица, поканени по съответния ред.\n\n(3) По искане на член на Висшия съдебен съвет пленумът или съответната колегия може да разреши присъствие на отделни служители от администрацията на Висшия съдебен съвет при разглеждане на определена точка от дневния ред.\n\n(4) При обсъждането на въпроси от дневния ред в материалите, по които се съдържа класифицирана информация, присъстват само лица, които имат достъп до класифицирана информация от съответното ниво.\n\nЧл. 29. (1) (Предишен текст на чл. 29, изм. и доп. - ДВ, бр. 107 от 2024 г.) Решенията на пленума по чл. 30, ал. 2, т. 2 и 6 от Закона за съдебната власт по отношение на изборен член на Висшия съдебен съвет, председателя на Върховния административен съд и председателя на Върховния касационен съд се приемат с мнозинство не по-малко от седемнадесет гласа. (2) (Нова - ДВ, бр. 107 от 2024 г.) Решенията на пленума на Висшия съдебен съвет по чл. 30, ал. 2, т. 6 от Закона за съдебната власт по отношение на главния прокурор се приемат с мнозинство не по-малко от тринадесет гласа. (3) (Нова - ДВ, бр. 107 от 2024 г.) Останалите решения се приемат от пленума с мнозинство повече от половината от присъстващите членове.\n\nЧл. 29. (1) (Предишен текст на чл. 29, изм. и доп. - ДВ, бр. 107 от 2024 г.) Решенията на пленума по чл. 30, ал. 2, т. 2 и 6 от Закона за съдебната власт по отношение на изборен член на Висшия съдебен съвет, председателя на Върховния административен съд и председателя на Върховния касационен съд се приемат с мнозинство не по-малко от седемнадесет гласа.\n\n(2) (Нова - ДВ, бр. 107 от 2024 г.) Решенията на пленума на Висшия съдебен съвет по чл. 30, ал. 2, т. 6 от Закона за съдебната власт по отношение на главния прокурор се приемат с мнозинство не по-малко от тринадесет гласа.\n\n(3) (Нова - ДВ, бр. 107 от 2024 г.) Останалите решения се приемат от пленума с мнозинство повече от половината от присъстващите членове.\n\nЧл. 30. (1) Гласуването в пленума и колегиите винаги е явно и лично. Не се допуска гласуване \"въздържал се\". (2) Явното гласуване се извършва чрез компютризирана система за гласуване. (3) Когато не е възможно да се гласува чрез компютризираната система за гласуване, гласуването се извършва с вдигане на ръка. (4) Гласуването чрез компютризираната система за гласуване става чрез персоналните компютри на членовете на Висшия съдебен съвет. (5) Разпечатката от компютризираната система за гласуване става неразделна част от протоколите на пленума по чл. 36 и се публикува на интернет страницата на Висшия съдебен съвет. (6) Отчитането на гласуването става автоматично. Резултатите от гласуването се отразяват на персоналните компютри на членовете на Висшия съдебен съвет и на контролно табло, поставено в залата, осигуряваща обществен достъп до заседанията на Висшия съдебен съвет. (7) Гласуването с вдигане на ръка се извършва след покана от председателстващия заседанието последователно със \"за\" и \"против\". Преброяването на гласовете и отчитането им се извършват под контрола на председателстващия заседанието и се отразяват поименно в протокола. (8) Пленумът и колегиите могат да вземат решение по определени въпроси от дневния ред да се проведе общо гласуване. (9) От обявяване на гласуването до завършването му не се допускат изказвания. (10) Предложенията за прегласуване поради грешка се предлагат и приемат преди обявяване на резултата от гласуването.\n\nЧл. 30. (1) Гласуването в пленума и колегиите винаги е явно и лично. Не се допуска гласуване \"въздържал се\".\n\n(2) Явното гласуване се извършва чрез компютризирана система за гласуване.\n\n(3) Когато не е възможно да се гласува чрез компютризираната система за гласуване, гласуването се извършва с вдигане на ръка.\n\n(4) Гласуването чрез компютризираната система за гласуване става чрез персоналните компютри на членовете на Висшия съдебен съвет.\n\n(5) Разпечатката от компютризираната система за гласуване става неразделна част от протоколите на пленума по чл. 36 и се публикува на интернет страницата на Висшия съдебен съвет.\n\n(6) Отчитането на гласуването става автоматично. Резултатите от гласуването се отразяват на персоналните компютри на членовете на Висшия съдебен съвет и на контролно табло, поставено в залата, осигуряваща обществен достъп до заседанията на Висшия съдебен съвет.\n\n(7) Гласуването с вдигане на ръка се извършва след покана от председателстващия заседанието последователно със \"за\" и \"против\". Преброяването на гласовете и отчитането им се извършват под контрола на председателстващия заседанието и се отразяват поименно в протокола.\n\n(8) Пленумът и колегиите могат да вземат решение по определени въпроси от дневния ред да се проведе общо гласуване.\n\n(9) От обявяване на гласуването до завършването му не се допускат изказвания.\n\n(10) Предложенията за прегласуване поради грешка се предлагат и приемат преди обявяване на резултата от гласуването.\n\nЧл. 31. (1) Член на Висшия съдебен съвет няма право да участва в гласуването на решение, което се отнася лично до него или до негов съпруг или роднина по права линия, по съребрена линия до четвърта степен и по сватовство до трета степен или ако са налице други обстоятелства, които пораждат съмнение в неговата безпристрастност. (2) В случаите по чл. 35, ал. 1 от Закона за съдебната власт член на Висшия съдебен съвет се отстранява сам, като обявява обстоятелствата, които са наложили отстраняването.\n\nЧл. 31. (1) Член на Висшия съдебен съвет няма право да участва в гласуването на решение, което се отнася лично до него или до негов съпруг или роднина по права линия, по съребрена линия до четвърта степен и по сватовство до трета степен или ако са налице други обстоятелства, които пораждат съмнение в неговата безпристрастност.\n\n(2) В случаите по чл. 35, ал. 1 от Закона за съдебната власт член на Висшия съдебен съвет се отстранява сам, като обявява обстоятелствата, които са наложили отстраняването.\n\nЧл. 32. (1) Съдийската колегия се председателства от председателя на Върховния касационен съд, а при негово отсъствие - от председателя на Върховния административен съд или от най-старшия присъстващ член. (2) Прокурорската колегия се председателства от главния прокурор, а при негово отсъствие - от най-старшия присъстващ член.\n\nЧл. 32. (1) Съдийската колегия се председателства от председателя на Върховния касационен съд, а при негово отсъствие - от председателя на Върховния административен съд или от най-старшия присъстващ член.\n\n(2) Прокурорската колегия се председателства от главния прокурор, а при негово отсъствие - от най-старшия присъстващ член.\n\nЧл. 33. (1) Заседанията на колегиите се свикват от председателстващия. (2) Заседанията на колегиите могат да се свикват и по искане на трима членове на съответната колегия. (3) Членовете на колегиите, главният инспектор и министърът на правосъдието се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок.\n\nЧл. 33. (1) Заседанията на колегиите се свикват от председателстващия.\n\n(2) Заседанията на колегиите могат да се свикват и по искане на трима членове на съответната колегия.\n\n(3) Членовете на колегиите, главният инспектор и министърът на правосъдието се уведомяват за датата, часа и мястото на провеждане на заседанието и за дневния ред три дни предварително, като им се предоставят и писмените материали за заседанието. Дневният ред се публикува на интернет страницата на Висшия съдебен съвет в същия срок.\n\nЧл. 34. (1) (Доп. - ДВ, бр. 107 от 2024 г.) Решенията на съдийската колегия по чл. 30, ал. 5, т. 1 - 4 от Закона за съдебната власт се приемат с мнозинство не по-малко от осем гласа, а останалите решения - с мнозинство повече от половината от присъстващите членове. Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно. (2) (Доп. - ДВ, бр. 107 от 2024 г.) Решенията на прокурорската колегия по чл. 30, ал. 5, т. 1 - 4, 21 и 22 от Закона за съдебната власт се приемат с мнозинство не по-малко от шест гласа, а останалите решения - с мнозинство повече от половината от присъстващите членове, с изключение на решението по чл. 30, ал. 5, т. 17 от Закона за съдебната власт . Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно.\n\nЧл. 34. (1) (Доп. - ДВ, бр. 107 от 2024 г.) Решенията на съдийската колегия по чл. 30, ал. 5, т. 1 - 4 от Закона за съдебната власт се приемат с мнозинство не по-малко от осем гласа, а останалите решения - с мнозинство повече от половината от присъстващите членове. Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно.\n\n(2) (Доп. - ДВ, бр. 107 от 2024 г.) Решенията на прокурорската колегия по чл. 30, ал. 5, т. 1 - 4, 21 и 22 от Закона за съдебната власт се приемат с мнозинство не по-малко от шест гласа, а останалите решения - с мнозинство повече от половината от присъстващите членове, с изключение на решението по чл. 30, ал. 5, т. 17 от Закона за съдебната власт . Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалване по реда на чл. 36 от Закона за съдебната власт . Гласуването винаги е явно.\n\nЧл. 35. Председателстващият съдийската или прокурорската колегия упълномощава процесуални представители след решение на съответната колегия.\n\nЧл. 35. Председателстващият съдийската или прокурорската колегия упълномощава процесуални представители след решение на съответната колегия.\n\nРаздел IV. Оформяне актовете на пленума и на колегиите на Висшия съдебен съвет\n\nРаздел IV. Оформяне актовете на пленума и на колегиите на Висшия съдебен съвет\n\nЧл. 36. (1) (Изм. - ДВ, бр. 70 от 2022 г.) При провеждане на заседанията на пленума и на колегиите на Висшия съдебен съвет се използва аудиозаписваща техника и се изготвят пълен стенографски протокол и кратък протокол за приетите решения, които се публикуват на страницата на Висшия съдебен съвет при спазване на Закона за защита на класифицираната информация и съответните изисквания за защита на личните данни. (2) Пълният стенографски протокол се изготвя в срок до седем работни дни след приключване на заседанието. Протоколът се подписва от председателстващия заседанието на пленума, съответно на колегиите. (3) След приключване на заседанието в срок най-късно до края на следващия работен ден се изготвя кратък протокол за приетите решения, в който се отразяват всички приети решения. Краткият протокол за приетите решения се съгласува с главния секретар след подпис от стенографите. (4) В срок от 3 работни дни след подписването и публикуването на краткия протокол за приетите решения се изготвят извлечения от тях, които се съобщават на заинтересованите органи и лица. (5) Протоколите от заседанията могат да бъдат поправяни по решение на пленума или на колегиите при допусната очевидна фактическа грешка. Технически грешки в кратките протоколи за приетите решения се поправят с разпореждане на главния секретар въз основа на предложение на вносителя, което е неразделна част от протокола. (6) Звуковите файлове от заседанията на пленума и на колегиите се съхраняват в срок от 1 месец от приключване на заседанието. (7) Стенограмите и звуковите файлове се ползват само в сградата на Висшия съдебен съвет. (8) Извлечения от пълния стенографски протокол и от краткия протокол за приетите решения се предоставят по искане на трети заинтересовани лица след разрешение на главния секретар.\n\nЧл. 36. (1) (Изм. - ДВ, бр. 70 от 2022 г.) При провеждане на заседанията на пленума и на колегиите на Висшия съдебен съвет се използва аудиозаписваща техника и се изготвят пълен стенографски протокол и кратък протокол за приетите решения, които се публикуват на страницата на Висшия съдебен съвет при спазване на Закона за защита на класифицираната информация и съответните изисквания за защита на личните данни.\n\n(2) Пълният стенографски протокол се изготвя в срок до седем работни дни след приключване на заседанието. Протоколът се подписва от председателстващия заседанието на пленума, съответно на колегиите.\n\n(3) След приключване на заседанието в срок най-късно до края на следващия работен ден се изготвя кратък протокол за приетите решения, в който се отразяват всички приети решения. Краткият протокол за приетите решения се съгласува с главния секретар след подпис от стенографите.\n\n(4) В срок от 3 работни дни след подписването и публикуването на краткия протокол за приетите решения се изготвят извлечения от тях, които се съобщават на заинтересованите органи и лица.\n\n(5) Протоколите от заседанията могат да бъдат поправяни по решение на пленума или на колегиите при допусната очевидна фактическа грешка. Технически грешки в кратките протоколи за приетите решения се поправят с разпореждане на главния секретар въз основа на предложение на вносителя, което е неразделна част от протокола.\n\n(6) Звуковите файлове от заседанията на пленума и на колегиите се съхраняват в срок от 1 месец от приключване на заседанието.\n\n(7) Стенограмите и звуковите файлове се ползват само в сградата на Висшия съдебен съвет.\n\n(8) Извлечения от пълния стенографски протокол и от краткия протокол за приетите решения се предоставят по искане на трети заинтересовани лица след разрешение на главния секретар.\n\nЧл. 37. (1) Актовете на пленума и на колегиите се подписват от председателстващия и се подпечатват с официалния печат на Висшия съдебен съвет, като актовете по чл. 34, т. 3 от Закона за нормативните актове , вътрешните правила, методики и указания, свързани с дейността на Висшия съдебен съвет - от представляващия. (2) Пленумът и колегиите на Висшия съдебен съвет използват еднакъв печат съгласно чл. 3 от правилника.\n\nЧл. 37. (1) Актовете на пленума и на колегиите се подписват от председателстващия и се подпечатват с официалния печат на Висшия съдебен съвет, като актовете по чл. 34, т. 3 от Закона за нормативните актове , вътрешните правила, методики и указания, свързани с дейността на Висшия съдебен съвет - от представляващия.\n\n(2) Пленумът и колегиите на Висшия съдебен съвет използват еднакъв печат съгласно чл. 3 от правилника.\n\nЧл. 38. След влизане в сила на решението за назначаване, повишаване, понижаване и преместване на съдия, прокурор и следовател Висшият съдебен съвет уведомява лицето, което в едномесечен срок встъпва в длъжност.\n\nЧл. 38. След влизане в сила на решението за назначаване, повишаване, понижаване и преместване на съдия, прокурор и следовател Висшият съдебен съвет уведомява лицето, което в едномесечен срок встъпва в длъжност.\n\nРаздел V. Организация на работата с предложенията и сигналите\n\nРаздел V. Организация на работата с предложенията и сигналите\n\nЧл. 39. (1) Предложенията и сигналите, подадени до Висшия съдебен съвет или колегиите, се разглеждат по реда на глава осма \"Предложения и сигнали\" от Административнопроцесуалния кодекс . (2) Администрирането и организацията на работа с предложения и сигнали, които постъпват във Висшия съдебен съвет, се уреждат с вътрешни правила, приети от пленума и/или колегиите, които се публикуват на сайта на Висшия съдебен съвет.\n\nЧл. 39. (1) Предложенията и сигналите, подадени до Висшия съдебен съвет или колегиите, се разглеждат по реда на глава осма \"Предложения и сигнали\" от Административнопроцесуалния кодекс .\n\n(2) Администрирането и организацията на работа с предложения и сигнали, които постъпват във Висшия съдебен съвет, се уреждат с вътрешни правила, приети от пленума и/или колегиите, които се публикуват на сайта на Висшия съдебен съвет.\n\nЧл. 40. (1) Писмени или устни предложения и сигнали, подадени лично или чрез упълномощен представител по телефон, телеграф, телекс, факс или по електронна поща, се регистрират, като се отразяват подателят, датата на постъпване и въпросът, изложен в предложението или в сигнала, както и служителите, на които е възложена подготовката на решението по тях. (2) Не се разглеждат анонимни предложения или сигнали.\n\nЧл. 40. (1) Писмени или устни предложения и сигнали, подадени лично или чрез упълномощен представител по телефон, телеграф, телекс, факс или по електронна поща, се регистрират, като се отразяват подателят, датата на постъпване и въпросът, изложен в предложението или в сигнала, както и служителите, на които е възложена подготовката на решението по тях.\n\n(2) Не се разглеждат анонимни предложения или сигнали.\n\nРаздел VI. Права и задължения на членовете на Висшия съдебен съвет\n\nРаздел VI. Права и задължения на членовете на Висшия съдебен съвет\n\nЧл. 41. (1) Членовете на Висшия съдебен съвет с изключение на тези, които упражняват научна и преподавателска дейност, преустановяват изпълнението на заеманата до избора им длъжност за времето на мандата им във Висшия съдебен съвет. (2) Времето, през което членовете на Висшия съдебен съвет изпълняват своите функции, се зачита за стаж по чл. 164, ал. 1 - 7 от Закона за съдебната власт . (3) Членовете на Висшия съдебен съвет се командироват по реда на чл. 8, ал. 4 от Наредбата за командировките в страната . (4) Членовете на Висшия съдебен съвет ползват материалната база на органите на съдебната власт.\n\nЧл. 41. (1) Членовете на Висшия съдебен съвет с изключение на тези, които упражняват научна и преподавателска дейност, преустановяват изпълнението на заеманата до избора им длъжност за времето на мандата им във Висшия съдебен съвет.\n\n(2) Времето, през което членовете на Висшия съдебен съвет изпълняват своите функции, се зачита за стаж по чл. 164, ал. 1 - 7 от Закона за съдебната власт .\n\n(3) Членовете на Висшия съдебен съвет се командироват по реда на чл. 8, ал. 4 от Наредбата за командировките в страната .\n\n(4) Членовете на Висшия съдебен съвет ползват материалната база на органите на съдебната власт.\n\nЧл. 42. Изборен член на Висшия съдебен съвет спазва критериите за несъвместимост, установени в чл. 18 от Закона за съдебната власт .\n\nЧл. 42. Изборен член на Висшия съдебен съвет спазва критериите за несъвместимост, установени в чл. 18 от Закона за съдебната власт .\n\nЧл. 43. (1) Член на Висшия съдебен съвет е длъжен да участва в състава на най-малко 3 (три) комисии и съвети, подпомагащи дейността на пленума и колегиите. (2) Член на Висшия съдебен съвет е длъжен да присъства на заседанията на Висшия съдебен съвет и на комисиите, в които е избран. (3) Член на Висшия съдебен съвет може да участва в заседанията на постоянна комисия на пленума, на която не е член, без право да гласува. (4) Пленумът и колегиите могат периодично да преразглеждат състава на комисиите и съветите, подпомагащи дейността им, и да вземат решения за извършване на промени при необходимост при спазване на правилото по ал. 1.\n\nЧл. 43. (1) Член на Висшия съдебен съвет е длъжен да участва в състава на най-малко 3 (три) комисии и съвети, подпомагащи дейността на пленума и колегиите.\n\n(2) Член на Висшия съдебен съвет е длъжен да присъства на заседанията на Висшия съдебен съвет и на комисиите, в които е избран.\n\n(3) Член на Висшия съдебен съвет може да участва в заседанията на постоянна комисия на пленума, на която не е член, без право да гласува.\n\n(4) Пленумът и колегиите могат периодично да преразглеждат състава на комисиите и съветите, подпомагащи дейността им, и да вземат решения за извършване на промени при необходимост при спазване на правилото по ал. 1.\n\nЧл. 44. Членовете на Висшия съдебен съвет получават, от момента на встъпването им в длъжност, по право достъп до всички нива на класифицирана информация за срока на заемане на длъжността им при спазване на принципа \"необходимост да се знае\" и при взето решение на съответната колегия или на пленума на Висшия съдебен съвет, когато колегията или пленумът заседават в закрито заседание.\n\nЧл. 44. Членовете на Висшия съдебен съвет получават, от момента на встъпването им в длъжност, по право достъп до всички нива на класифицирана информация за срока на заемане на длъжността им при спазване на принципа \"необходимост да се знае\" и при взето решение на съответната колегия или на пленума на Висшия съдебен съвет, когато колегията или пленумът заседават в закрито заседание.\n\nГлава четвърта. БЮДЖЕТ НА СЪДЕБНАТА ВЛАСТ\n\nГлава четвърта. БЮДЖЕТ НА СЪДЕБНАТА ВЛАСТ\n\nЧл. 45. Бюджетът на съдебната власт е самостоятелен и е част от държавния бюджет.\n\nЧл. 45. Бюджетът на съдебната власт е самостоятелен и е част от държавния бюджет.\n\nЧл. 46. Висшият съдебен съвет е първостепенен разпоредител по бюджета на съдебната власт.\n\nЧл. 46. Висшият съдебен съвет е първостепенен разпоредител по бюджета на съдебната власт.\n\nЧл. 47. Пленумът на Висшия съдебен съвет организира и ръководи съставянето и изпълнението на бюджета на съдебната власт.\n\nЧл. 47. Пленумът на Висшия съдебен съвет организира и ръководи съставянето и изпълнението на бюджета на съдебната власт.\n\nЧл. 48. Разпоредителите с бюджет от по-ниска степен по бюджета на съдебната власт се определят от пленума на Висшия съдебен съвет.\n\nЧл. 48. Разпоредителите с бюджет от по-ниска степен по бюджета на съдебната власт се определят от пленума на Висшия съдебен съвет.\n\nЧл. 49. (Доп. - ДВ, бр. 107 от 2024 г.) Проектите на бюджет и бюджетните прогнози за бюджета на съдебната власт се разработват по органи на съдебната власт и се класифицират по области на политики/функционални области и бюджетни програми.\n\nЧл. 49. (Доп. - ДВ, бр. 107 от 2024 г.) Проектите на бюджет и бюджетните прогнози за бюджета на съдебната власт се разработват по органи на съдебната власт и се класифицират по области на политики/функционални области и бюджетни програми.\n\nЧл. 50. Пленумът на Висшия съдебен съвет внася в Министерския съвет бюджетните прогнози и проектите на бюджети на съдебната власт в определените с бюджетната процедура срокове.\n\nЧл. 50. Пленумът на Висшия съдебен съвет внася в Министерския съвет бюджетните прогнози и проектите на бюджети на съдебната власт в определените с бюджетната процедура срокове.\n\nЧл. 51. При приемането на държавния бюджет Народното събрание изслушва доклад на пленума на Висшия съдебен съвет, представен от негов представител.\n\nЧл. 51. При приемането на държавния бюджет Народното събрание изслушва доклад на пленума на Висшия съдебен съвет, представен от негов представител.\n\nЧл. 52. По бюджета на съдебната власт се предвиждат резерви на непредвидени и/или неотложни разходи. Размерът на резервите се определя със закона за държавния бюджет за съответната година и се разходва по решение на пленума на Висшия съдебен съвет.\n\nЧл. 52. По бюджета на съдебната власт се предвиждат резерви на непредвидени и/или неотложни разходи. Размерът на резервите се определя със закона за държавния бюджет за съответната година и се разходва по решение на пленума на Висшия съдебен съвет.\n\nЧл. 53. Пленумът на Висшия съдебен съвет извършва промени по бюджета на съдебната власт, включително по бюджетите на второстепенните разпоредители с бюджет.\n\nЧл. 53. Пленумът на Висшия съдебен съвет извършва промени по бюджета на съдебната власт, включително по бюджетите на второстепенните разпоредители с бюджет.\n\nЧл. 54. (Зал. - ДВ, бр. 107 от 2024 г.) (1) (Нова - ДВ, бр. 107 от 2024 г.) Пленумът на Висшия съдебен съвет съставя годишен отчет за касовото изпълнение на бюджета на съдебната власт по пълна бюджетна класификация, който задължително се включва в обобщения отчет за изпълнението на държавния бюджет като негова съставна част. (2) (Нова - ДВ, бр. 107 от 2024 г.) Пленумът на Висшия съдебен съвет съставя тримесечна информация за разходите по бюджетни програми, както и отчет за изпълнението на програмния бюджет към полугодието и за годината. Отчетите за изпълнението на програмния бюджет към полугодието и за годината се представят в Министерството на финансите, в Народното събрание и в Сметната палата.\n\nЧл. 54. (Зал. - ДВ, бр. 107 от 2024 г.) (1) (Нова - ДВ, бр. 107 от 2024 г.) Пленумът на Висшия съдебен съвет съставя годишен отчет за касовото изпълнение на бюджета на съдебната власт по пълна бюджетна класификация, който задължително се включва в обобщения отчет за изпълнението на държавния бюджет като негова съставна част.\n\n(2) (Нова - ДВ, бр. 107 от 2024 г.) Пленумът на Висшия съдебен съвет съставя тримесечна информация за разходите по бюджетни програми, както и отчет за изпълнението на програмния бюджет към полугодието и за годината. Отчетите за изпълнението на програмния бюджет към полугодието и за годината се представят в Министерството на финансите, в Народното събрание и в Сметната палата.\n\nЧл. 55. С решение на пленума на Висшия съдебен съвет се определят членове на комисия \"Бюджет и финанси\" за разпоредители с бюджета на съдебната власт с право на първи подпис и служители от администрацията на Висшия съдебен съвет с право на втори подпис.\n\nЧл. 55. С решение на пленума на Висшия съдебен съвет се определят членове на комисия \"Бюджет и финанси\" за разпоредители с бюджета на съдебната власт с право на първи подпис и служители от администрацията на Висшия съдебен съвет с право на втори подпис.\n\nГлава пета. ВЪТРЕШЕН ОДИТ\n\nГлава пета. ВЪТРЕШЕН ОДИТ\n\nРаздел I. Общи положения\n\nРаздел I. Общи положения\n\nЧл. 56. (1) Към пленума на Висшия съдебен съвет е създадена дирекция \"Вътрешен одит\", която подпомага съдебната власт за постигане на целите и, като идентифицира и оценява рисковете и оценява адекватността и ефективността на системите за финансово управление и контрол (вътрешния контрол). (2) Дирекция \"Вътрешен одит\" е на пряко подчинение на пленума на Висшия съдебен съвет и осъществява дейността по вътрешен одит в съответствие със Закона за вътрешния одит в публичния сектор . (3) Дирекцията осъществява вътрешния одит на всички структури, програми, дейности и процеси във Висшия съдебен съвет, Инспектората към Висшия съдебен съвет, органите на съдебна власт и Националния институт по правосъдие - разпоредители с бюджетни кредити от по-ниска степен, в съответствие с чл. 13 от Закона за вътрешния одит в публичния сектор . (4) Вътрешният одит се осъществява чрез изпълнение на конкретни одитни ангажименти за даване на увереност или консултиране. (5) Директорът на дирекцията за вътрешен одит докладва за резултатите от извършените одитни ангажименти и за цялостната дейност на дирекцията на Висшия съдебен съвет чрез съответната компетентна комисия в зависимост от съдържанието на резултатите.\n\nЧл. 56. (1) Към пленума на Висшия съдебен съвет е създадена дирекция \"Вътрешен одит\", която подпомага съдебната власт за постигане на целите и, като идентифицира и оценява рисковете и оценява адекватността и ефективността на системите за финансово управление и контрол (вътрешния контрол).\n\n(2) Дирекция \"Вътрешен одит\" е на пряко подчинение на пленума на Висшия съдебен съвет и осъществява дейността по вътрешен одит в съответствие със Закона за вътрешния одит в публичния сектор .\n\n(3) Дирекцията осъществява вътрешния одит на всички структури, програми, дейности и процеси във Висшия съдебен съвет, Инспектората към Висшия съдебен съвет, органите на съдебна власт и Националния институт по правосъдие - разпоредители с бюджетни кредити от по-ниска степен, в съответствие с чл. 13 от Закона за вътрешния одит в публичния сектор .\n\n(4) Вътрешният одит се осъществява чрез изпълнение на конкретни одитни ангажименти за даване на увереност или консултиране.\n\n(5) Директорът на дирекцията за вътрешен одит докладва за резултатите от извършените одитни ангажименти и за цялостната дейност на дирекцията на Висшия съдебен съвет чрез съответната компетентна комисия в зависимост от съдържанието на резултатите.\n\nРаздел II. Състав, функции и организация на работата на дирекция \"Вътрешен одит\" във Висшия съдебен съвет\n\nРаздел II. Състав, функции и организация на работата на дирекция \"Вътрешен одит\" във Висшия съдебен съвет\n\nЧл. 57. Дейността на дирекцията се осъществява от ръководител на вътрешния одит - директор, и вътрешни одитори - държавен, главен, старши и младши.\n\nЧл. 57. Дейността на дирекцията се осъществява от ръководител на вътрешния одит - директор, и вътрешни одитори - държавен, главен, старши и младши.\n\nЧл. 58. При осъществяване на дейността по вътрешен одит ръководителят на вътрешния одит и вътрешните одитори: 1. планират, извършват и докладват дейността по вътрешен одит в съответствие с изискванията на Закона за вътрешния одит в публичния сектор , стандартите за вътрешен одит в публичния сектор, Етичния кодекс на вътрешните одитори, статута на дирекция \"Вътрешен одит\" и процедури и специфична методология за осъществяване на дейността на дирекция \"Вътрешен одит\" съгласно чл. 27, ал. 1, т. 6 от Закона за вътрешния одит в публичния сектор ; 2. изготвят на базата на оценка на риска тригодишен стратегически план и годишен план за дейността си, които се утвърждават от пленума на Висшия съдебен съвет; 3. изготвят одитен план за всеки одитен ангажимент, който съдържа обхват, цели, времетраене и разпределение на ресурсите за изпълнение на ангажимента, одитния подход и техники, вида и обема на проверките; 4. предоставят на Висшия съдебен съвет и административните ръководители на органите на съдебната власт независима и обективна оценка за състоянието на процес, система или друг обект на одита; 5. проверяват и оценяват съответствието на дейността със законите, подзаконовите нормативни актове, вътрешните актове и договорите; надеждността и всеобхватността на финансовата и оперативната информация; създадената организация по опазване на активите и информацията, ефективността, ефикасността и икономичността на дейностите; изпълнението на задачите, договорите, поетите ангажименти и постигането на целите; 6. консултират Висшия съдебен съвет и административните ръководители на органите на съдебната власт по тяхно искане, като дават съвети, мнение, обучение и други с цел да се подобрят процесите на управление на риска и контрола, без да поемат управленска отговорност за това; 7. ръководителят на одитния екип и вътрешните одитори обсъждат с административните ръководители на органите на съдебната власт, чиято дейност е одитирана, резултатите от всеки извършен одитен ангажимент и изготвят одитен доклад; 8. ръководителят на вътрешния одит и вътрешните одитори дават препоръки в одитните доклади за подобряване на дейността на одитираните обекти, адекватността и ефективността на системите за финансово управление и контрол и извършват проверки за проследяване изпълнението на препоръките; 9. изготвят и предоставят на пленума на Висшия съдебен съвет годишен доклад за дейността по вътрешен одит в съответствие с чл. 40, ал. 6 от Закона за вътрешния одит в публичния сектор , който се включва в доклада по чл. 20, ал. 3 от Закона за финансовото управление и контрол в публичния сектор ; 10. повишават професионалната си квалификация и осъществяват контакти с другите звена за вътрешен одит от организациите от публичния сектор с цел обмяна на добри практики.\n\nЧл. 58. При осъществяване на дейността по вътрешен одит ръководителят на вътрешния одит и вътрешните одитори:\n\n1. планират, извършват и докладват дейността по вътрешен одит в съответствие с изискванията на Закона за вътрешния одит в публичния сектор , стандартите за вътрешен одит в публичния сектор, Етичния кодекс на вътрешните одитори, статута на дирекция \"Вътрешен одит\" и процедури и специфична методология за осъществяване на дейността на дирекция \"Вътрешен одит\" съгласно чл. 27, ал. 1, т. 6 от Закона за вътрешния одит в публичния сектор ;\n\n2. изготвят на базата на оценка на риска тригодишен стратегически план и годишен план за дейността си, които се утвърждават от пленума на Висшия съдебен съвет;\n\n3. изготвят одитен план за всеки одитен ангажимент, който съдържа обхват, цели, времетраене и разпределение на ресурсите за изпълнение на ангажимента, одитния подход и техники, вида и обема на проверките;\n\n4. предоставят на Висшия съдебен съвет и административните ръководители на органите на съдебната власт независима и обективна оценка за състоянието на процес, система или друг обект на одита;\n\n5. проверяват и оценяват съответствието на дейността със законите, подзаконовите нормативни актове, вътрешните актове и договорите; надеждността и всеобхватността на финансовата и оперативната информация; създадената организация по опазване на активите и информацията, ефективността, ефикасността и икономичността на дейностите; изпълнението на задачите, договорите, поетите ангажименти и постигането на целите;\n\n6. консултират Висшия съдебен съвет и административните ръководители на органите на съдебната власт по тяхно искане, като дават съвети, мнение, обучение и други с цел да се подобрят процесите на управление на риска и контрола, без да поемат управленска отговорност за това;\n\n7. ръководителят на одитния екип и вътрешните одитори обсъждат с административните ръководители на органите на съдебната власт, чиято дейност е одитирана, резултатите от всеки извършен одитен ангажимент и изготвят одитен доклад;\n\n8. ръководителят на вътрешния одит и вътрешните одитори дават препоръки в одитните доклади за подобряване на дейността на одитираните обекти, адекватността и ефективността на системите за финансово управление и контрол и извършват проверки за проследяване изпълнението на препоръките;\n\n9. изготвят и предоставят на пленума на Висшия съдебен съвет годишен доклад за дейността по вътрешен одит в съответствие с чл. 40, ал. 6 от Закона за вътрешния одит в публичния сектор , който се включва в доклада по чл. 20, ал. 3 от Закона за финансовото управление и контрол в публичния сектор ;\n\n10. повишават професионалната си квалификация и осъществяват контакти с другите звена за вътрешен одит от организациите от публичния сектор с цел обмяна на добри практики.\n\nРаздел III. Статут на вътрешните одитори\n\nРаздел III. Статут на вътрешните одитори\n\nЧл. 59. (1) Ръководителят на вътрешния одит и вътрешните одитори са съдебни служители и се назначават и освобождават от длъжност от пленума на Висшия съдебен съвет. Те трябва да отговарят на изискванията на Закона за вътрешния одит в публичния сектор . (2) При осъществяване на дейността по вътрешен одит в системата на съдебната власт ръководителят на вътрешния одит и вътрешните одитори имат правата и спазват задълженията, предвидени в глава трета, раздел II от Закона за вътрешния одит в публичния сектор . (3) Ръководителят на вътрешния одит осъществява административното ръководство на вътрешните одитори за изпълнение на одитните ангажименти и цялостната дейност на дирекцията.\n\nЧл. 59. (1) Ръководителят на вътрешния одит и вътрешните одитори са съдебни служители и се назначават и освобождават от длъжност от пленума на Висшия съдебен съвет. Те трябва да отговарят на изискванията на Закона за вътрешния одит в публичния сектор .\n\n(2) При осъществяване на дейността по вътрешен одит в системата на съдебната власт ръководителят на вътрешния одит и вътрешните одитори имат правата и спазват задълженията, предвидени в глава трета, раздел II от Закона за вътрешния одит в публичния сектор .\n\n(3) Ръководителят на вътрешния одит осъществява административното ръководство на вътрешните одитори за изпълнение на одитните ангажименти и цялостната дейност на дирекцията.\n\nЧл. 60. Назначаването, атестирането и повишаването в ранг на ръководителя на вътрешния одит и вътрешните одитори се извършват съгласно утвърдените от пленума на Висшия съдебен съвет вътрешни правила за провеждане на конкурси за назначаване, атестиране и повишаване в ранг на вътрешните одитори в дирекция \"Вътрешен одит\" във Висшия съдебен съвет.\n\nЧл. 60. Назначаването, атестирането и повишаването в ранг на ръководителя на вътрешния одит и вътрешните одитори се извършват съгласно утвърдените от пленума на Висшия съдебен съвет вътрешни правила за провеждане на конкурси за назначаване, атестиране и повишаване в ранг на вътрешните одитори в дирекция \"Вътрешен одит\" във Висшия съдебен съвет.\n\nЧл. 61. Командироването на ръководителя на вътрешния одит и вътрешните одитори и ползването от тях на платен или неплатен отпуск се разрешава от представляващия Висшия съдебен съвет.\n\nЧл. 61. Командироването на ръководителя на вътрешния одит и вътрешните одитори и ползването от тях на платен или неплатен отпуск се разрешава от представляващия Висшия съдебен съвет.\n\nЧл. 62. (1) Ръководителят на вътрешния одит и вътрешните одитори осъществяват своята дейност и в съответствие със Закона за съдебната власт , Кодекса на труда и нормативните актове, свързани с тях. Те са длъжни да изпълняват служебните си задължения и индивидуални отговорности безпристрастно, точно и компетентно съобразно длъжностната им характеристика. (2) При служебна необходимост вътрешните одитори са длъжни да изпълняват служебните си задължения извън работно време.\n\nЧл. 62. (1) Ръководителят на вътрешния одит и вътрешните одитори осъществяват своята дейност и в съответствие със Закона за съдебната власт , Кодекса на труда и нормативните актове, свързани с тях. Те са длъжни да изпълняват служебните си задължения и индивидуални отговорности безпристрастно, точно и компетентно съобразно длъжностната им характеристика.\n\n(2) При служебна необходимост вътрешните одитори са длъжни да изпълняват служебните си задължения извън работно време.\n\nГлава шеста. АДМИНИСТРАЦИЯ НА ВИСШИЯ СЪДЕБЕН СЪВЕТ\n\nГлава шеста. АДМИНИСТРАЦИЯ НА ВИСШИЯ СЪДЕБЕН СЪВЕТ\n\nРаздел I. Общи положения\n\nРаздел I. Общи положения\n\nЧл. 63. (1) Администрацията на Висшия съдебен съвет подпомага дейността на пленума и на колегиите на Висшия съдебен съвет и е структурирана в дирекции и други самостоятелни административни звена. (2) Дирекциите осъществяват функциите си чрез отдели, сектори и звена към тях. (3) Структурата на дирекциите и длъжностните разписания на администрацията се определят със заповед на главния секретар. (4) (Доп. - ДВ, бр. 107 от 2024 г.) Броят на служителите и структурата на администрацията на Висшия съдебен съвет се определят от пленума на Висшия съдебен съвет по предложение на членовете на Висшия съдебен съвет и/или на главния секретар.\n\nЧл. 63. (1) Администрацията на Висшия съдебен съвет подпомага дейността на пленума и на колегиите на Висшия съдебен съвет и е структурирана в дирекции и други самостоятелни административни звена.\n\n(2) Дирекциите осъществяват функциите си чрез отдели, сектори и звена към тях.\n\n(3) Структурата на дирекциите и длъжностните разписания на администрацията се определят със заповед на главния секретар.\n\n(4) (Доп. - ДВ, бр. 107 от 2024 г.) Броят на служителите и структурата на администрацията на Висшия съдебен съвет се определят от пленума на Висшия съдебен съвет по предложение на членовете на Висшия съдебен съвет и/или на главния секретар.\n\nРаздел II. Главен секретар\n\nРаздел II. Главен секретар\n\nЧл. 64. (1) За главен секретар на Висшия съдебен съвет може да се назначи лице, което отговаря на изискването по чл. 164, ал. 2 от Закона за съдебната власт . (2) Главният секретар се назначава с решение на пленума на Висшия съдебен съвет след провеждане на конкурс съгласно Правилата за провеждане на конкурс за назначаване на главен секретар на Висшия съдебен съвет. (3) Главният секретар осъществява административното ръководство на администрацията за подготовка на заседанията на пленума на Висшия съдебен съвет и колегиите и изпълнение на техните актове, като: 1. организира подготовката на заседанията на пленума на Висшия съдебен съвет и колегиите; 2. предлага на председателстващия проекта на дневен ред за заседанията на пленума на Висшия съдебен съвет и колегиите след подаване на материали от съответните комисии, членове на Висшия съдебен съвет, работни групи; 3. осъществява непосредствен контрол върху дейността на звено \"Стенографи\" по изготвянето на пълния и краткия стенографски протокол от заседанията на пленума и колегиите; 4. организира изпълнението на решенията на пленума и колегиите; 5. участва в заседанията на пленума на Висшия съдебен съвет и на колегиите, като може да представя становища по въпроси от дневния ред от неговата компетентност; 6. може да участва в заседанията на постоянните комисии при Висшия съдебен съвет без право да гласува; 7. организира поддържането на интернет страницата на Висшия съдебен съвет. (4) Главният секретар като работодател на служителите от администрацията ръководи, координира и контролира функционирането на администрацията на Висшия съдебен съвет, при което: 1. назначава, освобождава и командирова в страната и в чужбина служителите в администрацията на Висшия съдебен съвет; 2. организира и провежда конкурсите, атестирането и повишаването в ранг на съдебните служители от администрацията на Висшия съдебен съвет съгласно вътрешни правила, утвърдени от него; 3. утвърждава със заповед щатното разписание на администрацията на Висшия съдебен съвет; 4. утвърждава вътрешни правила за дейностите, осъществявани от администрацията; 5. контролира разходите на администрацията на Висшия съдебен съвет; 6. контролира и отговаря за работата с документите, за тяхното съхраняване и архивиране и за опазването на служебната информация; 7. определя реда за документооборота, деловодната и архивната дейност в администрацията; 8. поощрява служители от администрацията на Висшия съдебен съвет с отличие или награда за проявени висок професионализъм, образцово изпълнение на служебните задължения и високи нравствени качества; 9. реализира дисциплинарната отговорност на служителите за извършени от тях дисциплинарни нарушения; 10. организира обучението на съдебните служители и повишаването на тяхната квалификация; 11. отговаря за създаването на условия за нормална и ефективна работа на членовете на Висшия съдебен съвет и на администрацията; 12. разпределя съобразно функционалната компетентност на административните звена задачите за изпълнение; 13. осъществява непосредствен контрол върху дейността на звено \"Финансови контрольори\". (5) Конкретните задачи за администрацията, формулирани от пленума, колегиите, комисиите и отделни членове на Висшия съдебен съвет, се възлагат на администрацията чрез главния секретар в обем и срокове, съгласувани с него. (6) Главният секретар осъществява методическо ръководство и контрол по отношение на съдебните администратори. (7) При осъществяването на своите функции главният секретар може да: 1. изисква от органите на съдебната власт, от централните и териториалните органи на изпълнителната власт, органите на местното самоуправление, както и от други органи и организации, информация и материали, необходими за осъществяване правомощията на Висшия съдебен съвет; 2. участва в срещи и комисии с представители на други органи или организации по тяхна покана или по възлагане от Висшия съдебен съвет; 3. осъществява контакти с представители на органите на съдебната власт, законодателната власт, централните и териториалните органи на изпълнителната власт и органите на местното самоуправление, на международни органи и организации, както и с граждани. (8) С решение на пленума на Висшия съдебен съвет на главния секретар могат да бъдат възложени за изпълнение и други функции. (9) Главният секретар в изпълнение на правомощията си издава правила, разпореждания и заповеди, които са задължителни за съдебните служители от администрацията на Висшия съдебен съвет. (10) Главният секретар при отсъствие може да делегира свои правомощия на съдебен служител от администрацията и да определя неговите функции със заповед.\n\nЧл. 64. (1) За главен секретар на Висшия съдебен съвет може да се назначи лице, което отговаря на изискването по чл. 164, ал. 2 от Закона за съдебната власт .\n\n(2) Главният секретар се назначава с решение на пленума на Висшия съдебен съвет след провеждане на конкурс съгласно Правилата за провеждане на конкурс за назначаване на главен секретар на Висшия съдебен съвет.\n\n(3) Главният секретар осъществява административното ръководство на администрацията за подготовка на заседанията на пленума на Висшия съдебен съвет и колегиите и изпълнение на техните актове, като:\n\n1. организира подготовката на заседанията на пленума на Висшия съдебен съвет и колегиите;\n\n2. предлага на председателстващия проекта на дневен ред за заседанията на пленума на Висшия съдебен съвет и колегиите след подаване на материали от съответните комисии, членове на Висшия съдебен съвет, работни групи;\n\n3. осъществява непосредствен контрол върху дейността на звено \"Стенографи\" по изготвянето на пълния и краткия стенографски протокол от заседанията на пленума и колегиите;\n\n4. организира изпълнението на решенията на пленума и колегиите;\n\n5. участва в заседанията на пленума на Висшия съдебен съвет и на колегиите, като може да представя становища по въпроси от дневния ред от неговата компетентност;\n\n6. може да участва в заседанията на постоянните комисии при Висшия съдебен съвет без право да гласува;\n\n7. организира поддържането на интернет страницата на Висшия съдебен съвет.\n\n(4) Главният секретар като работодател на служителите от администрацията ръководи, координира и контролира функционирането на администрацията на Висшия съдебен съвет, при което:\n\n1. назначава, освобождава и командирова в страната и в чужбина служителите в администрацията на Висшия съдебен съвет;\n\n2. организира и провежда конкурсите, атестирането и повишаването в ранг на съдебните служители от администрацията на Висшия съдебен съвет съгласно вътрешни правила, утвърдени от него;\n\n3. утвърждава със заповед щатното разписание на администрацията на Висшия съдебен съвет;\n\n4. утвърждава вътрешни правила за дейностите, осъществявани от администрацията;\n\n5. контролира разходите на администрацията на Висшия съдебен съвет;\n\n6. контролира и отговаря за работата с документите, за тяхното съхраняване и архивиране и за опазването на служебната информация;\n\n7. определя реда за документооборота, деловодната и архивната дейност в администрацията;\n\n8. поощрява служители от администрацията на Висшия съдебен съвет с отличие или награда за проявени висок професионализъм, образцово изпълнение на служебните задължения и високи нравствени качества;\n\n9. реализира дисциплинарната отговорност на служителите за извършени от тях дисциплинарни нарушения;\n\n10. организира обучението на съдебните служители и повишаването на тяхната квалификация;\n\n11. отговаря за създаването на условия за нормална и ефективна работа на членовете на Висшия съдебен съвет и на администрацията;\n\n12. разпределя съобразно функционалната компетентност на административните звена задачите за изпълнение;\n\n13. осъществява непосредствен контрол върху дейността на звено \"Финансови контрольори\".\n\n(5) Конкретните задачи за администрацията, формулирани от пленума, колегиите, комисиите и отделни членове на Висшия съдебен съвет, се възлагат на администрацията чрез главния секретар в обем и срокове, съгласувани с него.\n\n(6) Главният секретар осъществява методическо ръководство и контрол по отношение на съдебните администратори.\n\n(7) При осъществяването на своите функции главният секретар може да:\n\n1. изисква от органите на съдебната власт, от централните и териториалните органи на изпълнителната власт, органите на местното самоуправление, както и от други органи и организации, информация и материали, необходими за осъществяване правомощията на Висшия съдебен съвет;\n\n2. участва в срещи и комисии с представители на други органи или организации по тяхна покана или по възлагане от Висшия съдебен съвет;\n\n3. осъществява контакти с представители на органите на съдебната власт, законодателната власт, централните и териториалните органи на изпълнителната власт и органите на местното самоуправление, на международни органи и организации, както и с граждани.\n\n(8) С решение на пленума на Висшия съдебен съвет на главния секретар могат да бъдат възложени за изпълнение и други функции.\n\n(9) Главният секретар в изпълнение на правомощията си издава правила, разпореждания и заповеди, които са задължителни за съдебните служители от администрацията на Висшия съдебен съвет.\n\n(10) Главният секретар при отсъствие може да делегира свои правомощия на съдебен служител от администрацията и да определя неговите функции със заповед.\n\nРаздел III. Функции и организация на работата на администрацията на Висшия съдебен съвет\n\nРаздел III. Функции и организация на работата на администрацията на Висшия съдебен съвет\n\nЧл. 65. (1) Администрацията на Висшия съдебен съвет включва: 1. дирекция \"Бюджет и финанси\"; 2. дирекция \"Управление на собствеността на съдебната власт\"; 3. дирекция \"Правна\"; 4. (изм. - ДВ, бр. 107 от 2024 г.) дирекция \"Информационни технологии\"; 5. (изм. - ДВ, бр. 107 от 2024 г.) дирекция \"Атестиране, конкурси и кадрова дейност на съдии\"; 6. (изм. - ДВ, бр. 107 от 2024 г.) дирекция \"Атестиране, конкурси и кадрова дейност  на прокурори и следователи\"; 7. (доп. - ДВ, бр. 107 от 2024 г.) дирекция \"Международна дейност, връзки с обществеността и протокол\"; 8. дирекция \"Човешки ресурси, административно и техническо обслужване и класифицирана информация\"; 9. (нова - ДВ, бр. 107 от 2024 г.) дирекция \"Дисциплинарна дейност\"; 10. (нова - ДВ, бр. 107 от 2024 г.) дирекция \"Съдебна карта, натовареност и съдебна статистика\". (2) (Изм. - ДВ, бр. 107 от 2024 г.) Като самостоятелни звена в администрацията на Висшия съдебен съвет се структурират звено \"Финансови контрольори\" и звено \"Стенографи\".\n\nЧл. 65. (1) Администрацията на Висшия съдебен съвет включва:\n\n1. дирекция \"Бюджет и финанси\";\n\n2. дирекция \"Управление на собствеността на съдебната власт\";\n\n3. дирекция \"Правна\";\n\n4. (изм. - ДВ, бр. 107 от 2024 г.) дирекция \"Информационни технологии\";\n\n5. (изм. - ДВ, бр. 107 от 2024 г.) дирекция \"Атестиране, конкурси и кадрова дейност на съдии\";\n\n6. (изм. - ДВ, бр. 107 от 2024 г.) дирекция \"Атестиране, конкурси и кадрова дейност  на прокурори и следователи\";\n\n7. (доп. - ДВ, бр. 107 от 2024 г.) дирекция \"Международна дейност, връзки с обществеността и протокол\";\n\n8. дирекция \"Човешки ресурси, административно и техническо обслужване и класифицирана информация\";\n\n9. (нова - ДВ, бр. 107 от 2024 г.) дирекция \"Дисциплинарна дейност\";\n\n10. (нова - ДВ, бр. 107 от 2024 г.) дирекция \"Съдебна карта, натовареност и съдебна статистика\".\n\n(2) (Изм. - ДВ, бр. 107 от 2024 г.) Като самостоятелни звена в администрацията на Висшия съдебен съвет се структурират звено \"Финансови контрольори\" и звено \"Стенографи\".\n\nЧл. 66. (1) Дирекциите се ръководят от директор, който организира, координира и контролира изпълнението на възложените им функции и своевременно докладва за осъществяването им. (2) Директорът на дирекция разпределя и възлага задачите по отдели, сектори и звена по естество и специфика, като предлага на главния секретар мерки за подобряване организацията на работа в дирекцията.\n\nЧл. 66. (1) Дирекциите се ръководят от директор, който организира, координира и контролира изпълнението на възложените им функции и своевременно докладва за осъществяването им.\n\n(2) Директорът на дирекция разпределя и възлага задачите по отдели, сектори и звена по естество и специфика, като предлага на главния секретар мерки за подобряване организацията на работа в дирекцията.\n\nЧл. 67. (1) Отделите се ръководят от началник на отдел, който организира, координира и контролира изпълнението на работата на съдебните служители в съответния отдел и своевременното изпълнение на възложените им задачи. (2) Началникът на отдел разпределя и възлага задачите в ресорните сектори и звена по естество и специфика, като предлага на главния секретар и на директора на дирекция мерки за подобряване организацията на работа в отдела.\n\nЧл. 67. (1) Отделите се ръководят от началник на отдел, който организира, координира и контролира изпълнението на работата на съдебните служители в съответния отдел и своевременното изпълнение на възложените им задачи.\n\n(2) Началникът на отдел разпределя и възлага задачите в ресорните сектори и звена по естество и специфика, като предлага на главния секретар и на директора на дирекция мерки за подобряване организацията на работа в отдела.\n\nЧл. 68. (Изм. и доп. - ДВ, бр. 107 от 2024 г.) Самостоятелните звена са на пряко подчинение на главния секретар.\n\nЧл. 68. (Изм. и доп. - ДВ, бр. 107 от 2024 г.) Самостоятелните звена са на пряко подчинение на главния секретар.\n\nЧл. 69. Дирекция \"Бюджет и финанси\" осъществява функции по изготвяне на проекта на бюджета на съдебната власт и организира изпълнението на бюджета, като: 1. във връзка с бюджетното финансиране: а) (доп. - ДВ, бр. 107 от 2024 г.) изготвя бюджетите на второстепенните разпоредители в рамките на утвърдения от Народното събрание бюджет на съдебната власт по елементи на Единната бюджетна класификация и по функционални области, както и в програмен формат и ги предлага за утвърждаване от Висшия съдебен съвет; б) организира текущото финансиране на второстепенните разпоредители по бюджета на съдебната власт съгласно утвърдените бюджети чрез системата за електронни разплащания \"СЕБРА\", като: ежедневно обработва инициираните платежни нареждания; контролира извършването на разходите на органите на съдебната власт в рамките на утвърдените им бюджети; поддържа ежедневен регистър за усвоените чрез СЕБРА средства по параграфи на Единната бюджетна класификация; в) (нова - ДВ, бр. 107 от 2024 г.) извършва разпределение по органи на съдебната власт в СЕБРА на сторнирани обороти и изготвя искания до Министерството на финансите за възстановяване на лимит; г) (предишна б. \"в\" - ДВ, бр. 107 от 2024 г.) ежедневно публикува на интернет страницата на Висшия съдебен съвет информация за извършените плащания в СЕБРА общо за системата на съдебната власт, по второстепенни системи с бюджет и по код за вид плащане за всеки работен ден; д) (предишна б. \"г\" - ДВ, бр. 107 от 2024 г.) поддържа и актуализира регистър на бюджетните организации в съдебната система чрез създадената за целта в СЕБРА функционалност; е) (предишна б. \"д\" - ДВ, бр. 107 от 2024 г.) подготвя предложения за извършване на корекции по бюджетите на второстепенните разпоредители по искания от органите на съдебната власт или служебни след експертен анализ; ж) (предишна б. \"е\" - ДВ, бр. 107 от 2024 г.) извършва корекции по бюджетите на второстепенните разпоредители след утвърждаването им от Висшия съдебен съвет и своевременно изпраща актуализираните бюджети на органите на съдебната власт; з) (предишна б. \"ж\" - ДВ, бр. 107 от 2024 г.) изготвя месечното разпределение на бюджета на съдебната власт и извършва актуализацията му съгласно утвърдените от Висшия съдебен съвет корекции; и) (предишна б. \"з\" - ДВ, бр. 107 от 2024 г.) ежемесечно изпраща заявки за субсидия и лимит за разходи на съдебната власт за утвърждаване от Министерството на финансите съгласно закона за държавния бюджет на Република България; й) (предишна б. \"и\" - ДВ, бр. 107 от 2024 г.) поддържа регистър за ежемесечно контролиране на изпълнението на бюджета на органите на съдебната власт по основни параграфи и подпараграфи на Единната бюджетна класификация; к) (предишна б. \"й\" - ДВ, бр. 107 от 2024 г.) поддържа регистър за разпределението на допълнително отпуснатите средства по бюджетите на органите на съдебната власт по източници; л) (предишна б. \"к\" - ДВ, бр. 107 от 2024 г.) анализира извършените разходи по критерии, зададени от ръководството на Висшия съдебен съвет; м) (предишна б. \"л\" - ДВ, бр. 107 от 2024 г.) събира и обобщава информация относно състоянието на системите за финансово управление и контрол в органите на съдебната власт; н) (предишна б. \"м\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с дължими обезщетения на магистрати и съдебни служители; о) (предишна б. \"н\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с изплащане на дължими обезщетения по Закона за отговорността на държавата и общините за вреди ; п) (нова - ДВ, бр. 107 от 2024 г.) изготвя писма-уведомления за упълномощаване на административни ръководители да се разпореждат със сметка наличности, транзитна сметка. 2. във връзка с финансовите разчети и анализи: а) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на съдебната власт, включително и по органи на съдебната власт и с разходите по функционални области, както и в програмен формат; б) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на Висшия съдебен съвет, както и в програмен формат; в) (изм. - ДВ, бр. 107 от 2024 г.) съставя проект на бюджет на съдебната власт за съответната календарна година, включително и по органи на съдебната власт и с разходи по функционални области, както и в програмен формат; г) (изм. - ДВ, бр. 107 от 2024 г.) съставя проект на бюджет на Висшия съдебен съвет за съответната календарна година, както и в програмен формат; д) обосновава и методически защитава проекта на бюджет на съдебната власт; е) дава методически указания по изготвянето на бюджета на съдебната власт; изготвя анализи и доклади по становищата на компетентните държавни органи, свързани с бюджета на съдебната власт; ж) разпределя утвърдения от Народното събрание бюджет на съдебната власт за съответната календарна година по органи на съдебната власт (в т.ч. обобщени бюджети на съдилищата) по елементи на Единната бюджетна класификация; з) изготвя ежемесечна информация за изпълнението на бюджета на съдебната власт за предходни периоди и информира Висшия съдебен съвет; и) изготвя ежемесечна информация за очакваното изпълнение по бюджета на съдебната власт към края на съответната година и я представя в Министерството на финансите; й) създава и поддържа информация, свързана с бюджета на съдебната власт и неговото изпълнение; к) поддържа информация за разпределение на допълнителните средства по бюджета на съдебната власт; л) актуализира бюджета на съдебната власт; м) изготвя необходимата документация за Министерството на финансите при необходимост от утвърждаване на допълнителни средства по бюджета на съдебната власт чрез постановление на Министерския съвет, решение на Министерския съвет или корекции между отделни първостепенни разпоредители, както и последващите документи; н) изготвя финансови обосновки към проектите на нормативни актове във връзка с чл. 28 от Закона за нормативните актове и чл. 12, ал. 2, т. 3 от Вътрешните правила за изработване на нормативни актове във Висшия съдебен съвет и оценка на въздействието им ; о) извършва периодично актуализация на приходите и разходите, както и на субсидията по бюджета на съдебната власт, и информира Министерството на финансите; п) ежемесечно консолидира и анализира данни за средствата за работна заплата на органите на съдебната власт; 3. във връзка със счетоводството и методологията: а) (изм. и доп. - ДВ, бр. 107 от 2024 г.) разпределя по параграфите на Единната бюджетна класификация одобрения бюджет на Висшия съдебен съвет и неговата администрация и с разходи по функционални области, както и в програмен формат за съответната година; б) (изм. и доп. - ДВ, бр. 107 от 2024 г.) отчита касовото изпълнение на бюджета на Висшия съдебен съвет и неговата администрация; в) анализира и контролира разходите за издръжка на Висшия съдебен съвет и неговата администрация и при необходимост предлага корекция по отделните параграфи; г) осъществява финансово-счетоводното обслужване на Висшия съдебен съвет и неговата администрация съобразно Закона за счетоводството и други нормативни актове; д) организира инвентаризация на активите, пасивите, вземанията и задълженията на Висшия съдебен съвет и на неговата администрация; е) (доп. - ДВ, бр. 107 от 2024 г.) изготвя месечни, тримесечни и годишни отчети за касово изпълнение на бюджета, сметките за средствата от ЕС и сметките за чужди средства на Висшия съдебен съвет и на неговата администрация по параграфите на Единната бюджетна класификация и с разходи по функционални области, както и в програмен формат; ж) (доп. - ДВ, бр. 107 от 2024 г.) изготвя тримесечните и годишните оборотни ведомости на Висшия съдебен съвет и на неговата администрация, както и друга отчетна информация по указания на Министерството на финансите; з) осигурява съхраняването на счетоводните документи на администрацията на Висшия съдебен съвет; и) организира единна счетоводна отчетност в системата на Висшия съдебен съвет, изготвя единен индивидуален сметкоплан на ползваните счетоводни сметки и подсметки; й) изготвя обяснителна записка към тримесечните отчети и годишния финансов отчет, с която се оповестява прилаганата счетоводна политика в органите на съдебната власт; к) (доп. - ДВ, бр. 107 от 2024 г.) приема и обобщава месечните, тримесечните и годишните отчети за касово изпълнение на бюджета, сметките за средствата от ЕС и сметките за чужди средства на органите на съдебната власт и ги представя на Министерството на финансите и на Сметната палата по параграфите на Единната бюджетна класификация и с разходи по функционални области, както и в програмен формат; л) (доп. - ДВ, бр. 107 от 2024 г.) приема и обобщава тримесечните и годишните оборотни ведомости на органите на съдебната власт и ги представя на Министерството на финансите и на Сметната палата, както и друга отчетна информация по указания на Министерството на финансите; м) поддържа счетоводни регистри по основните показатели на Единната бюджетна класификация; н) обработва и осчетоводява документи за приходите и разходите по Единната сметка и поддържа кореспонденция с Националната агенция за приходите; о) (изм. и доп. - ДВ, бр. 107 от 2024 г.) поддържа кореспонденция с органите на съдебната власт относно освобождаването на лимити, сторниране на обороти за плащанията, преминали през (СЕБРА) и грешно постъпили суми по сметките на Висшия съдебен съвет; п) осъществява контрол и анализ върху финансовата и нефинансовата информация, представена в периодичните отчети за касовото изпълнение на бюджета и годишните финансови отчети на второстепенните разпоредители с бюджети; р) (изм. - ДВ, бр. 107 от 2024 г.) дава методически указания по прилагането на нормативните актове, свързани с финансово-счетоводната дейност - изготвянето на отчетите за касовото изпълнение на бюджета (месечни, тримесечни и годишни), сметките за средствата от ЕС и сметките за чужди средства и оборотни ведомости, до всички второстепенни разпоредители с бюджет; с) на основата на счетоводните отчети изготвя справки, становища и предложения за подобряване на финансовата дисциплина и отчетност; т) провежда периодични семинари за обучаване на счетоводните кадри в съдебната система; у) изготвя становища на Висшия съдебен съвет във връзка с въпроси и проблеми, свързани със счетоводството и методологията на органите на съдебната власт, поставени от други ведомства, контролни и финансови институции; ф) обработва и осчетоводява документи за строителство и основен ремонт на недвижимите имоти, както и за задължения, произтичащи от собствеността на имотите - данъци, такси, наеми, застраховки, преоценки и други разходи; х) обработва и осчетоводява документи за разходи по сключени договори за наем на недвижими имоти; ц) обработва и осчетоводява документи за приходи и възстановени разходи за отдадените под наем недвижими имоти или части от недвижими имоти на съдебната власт; подава данъчна декларация по Закона за данъка върху добавената стойност; ч) поддържа финансови досиета във връзка с изпълнение на договори, сключени с изпълнители, извършващи строително-ремонтни дейности в сгради на органите на съдебната власт и финансирани от Висшия съдебен съвет, както и по договори за наем; ш) (нова - ДВ, бр. 107 от 2024 г.) подава декларации, свързани с дейността на Висшия съдебен съвет и неговата администрация, пред Националната агенция по приходите и Националния осигурителен институт, както и справки към други бюджетни организации; щ) (нова - ДВ, бр. 107 от 2024 г.) ежегодно и на тримесечие подава данни в Националния статистически институт; ъ) (нова - ДВ, бр. 107 от 2024 г.) съставя и представя годишния финансов отчет на съдебната власт за приемане от пленума на Висшия съдебен съвет. 4. (нова - ДВ, бр. 107 от 2024 г.) във връзка с методологията и подпомагането на бюджетната дейност: а) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на средносрочната бюджетна прогноза на съдебната власт; б) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на проекта на бюджет на съдебната власт за съответната година; в) обобщава информацията от органите на съдебната власт и изготвя отчет на показателите за изпълнение по бюджетните програми към отчета за изпълнението на програмния бюджет за съответния период; г) извършва периодични прегледи, анализи и доклади за системата от показатели за изпълнение по бюджетните програми и при необходимост предлага оптимизирането им съгласно приетата от пленума на Висшия съдебен съвет Методология за програмно бюджетиране в съдебната власт; д) дава методически указания по изготвянето и отчитането на програмния бюджет на съдебната власт във връзка с планирането и отчитането на показателите за изпълнение и постигнатите резултати; е) изготвя вътрешни правила за регламентиране на етапите и процесите по изготвяне и отчитане на бюджета на съдебната власт в програмен формат във връзка с чл. 7, ал. 7 от Закона за публичните финанси ; ж) изготвя справки и становища относно финансова обезпеченост по искания на комисиите към Висшия съдебен съвет; з) изготвя справки, свързани с изпълнението на бюджета за текущата година, изискани от Министерството на финансите.\n\nЧл. 69. Дирекция \"Бюджет и финанси\" осъществява функции по изготвяне на проекта на бюджета на съдебната власт и организира изпълнението на бюджета, като:\n\n1. във връзка с бюджетното финансиране:\n\nа) (доп. - ДВ, бр. 107 от 2024 г.) изготвя бюджетите на второстепенните разпоредители в рамките на утвърдения от Народното събрание бюджет на съдебната власт по елементи на Единната бюджетна класификация и по функционални области, както и в програмен формат и ги предлага за утвърждаване от Висшия съдебен съвет;\n\nб) организира текущото финансиране на второстепенните разпоредители по бюджета на съдебната власт съгласно утвърдените бюджети чрез системата за електронни разплащания \"СЕБРА\", като: ежедневно обработва инициираните платежни нареждания; контролира извършването на разходите на органите на съдебната власт в рамките на утвърдените им бюджети; поддържа ежедневен регистър за усвоените чрез СЕБРА средства по параграфи на Единната бюджетна класификация;\n\nв) (нова - ДВ, бр. 107 от 2024 г.) извършва разпределение по органи на съдебната власт в СЕБРА на сторнирани обороти и изготвя искания до Министерството на финансите за възстановяване на лимит;\n\nг) (предишна б. \"в\" - ДВ, бр. 107 от 2024 г.) ежедневно публикува на интернет страницата на Висшия съдебен съвет информация за извършените плащания в СЕБРА общо за системата на съдебната власт, по второстепенни системи с бюджет и по код за вид плащане за всеки работен ден;\n\nд) (предишна б. \"г\" - ДВ, бр. 107 от 2024 г.) поддържа и актуализира регистър на бюджетните организации в съдебната система чрез създадената за целта в СЕБРА функционалност;\n\nе) (предишна б. \"д\" - ДВ, бр. 107 от 2024 г.) подготвя предложения за извършване на корекции по бюджетите на второстепенните разпоредители по искания от органите на съдебната власт или служебни след експертен анализ;\n\nж) (предишна б. \"е\" - ДВ, бр. 107 от 2024 г.) извършва корекции по бюджетите на второстепенните разпоредители след утвърждаването им от Висшия съдебен съвет и своевременно изпраща актуализираните бюджети на органите на съдебната власт;\n\nз) (предишна б. \"ж\" - ДВ, бр. 107 от 2024 г.) изготвя месечното разпределение на бюджета на съдебната власт и извършва актуализацията му съгласно утвърдените от Висшия съдебен съвет корекции;\n\nи) (предишна б. \"з\" - ДВ, бр. 107 от 2024 г.) ежемесечно изпраща заявки за субсидия и лимит за разходи на съдебната власт за утвърждаване от Министерството на финансите съгласно закона за държавния бюджет на Република България;\n\nй) (предишна б. \"и\" - ДВ, бр. 107 от 2024 г.) поддържа регистър за ежемесечно контролиране на изпълнението на бюджета на органите на съдебната власт по основни параграфи и подпараграфи на Единната бюджетна класификация;\n\nк) (предишна б. \"й\" - ДВ, бр. 107 от 2024 г.) поддържа регистър за разпределението на допълнително отпуснатите средства по бюджетите на органите на съдебната власт по източници;\n\nл) (предишна б. \"к\" - ДВ, бр. 107 от 2024 г.) анализира извършените разходи по критерии, зададени от ръководството на Висшия съдебен съвет;\n\nм) (предишна б. \"л\" - ДВ, бр. 107 от 2024 г.) събира и обобщава информация относно състоянието на системите за финансово управление и контрол в органите на съдебната власт;\n\nн) (предишна б. \"м\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с дължими обезщетения на магистрати и съдебни служители;\n\nо) (предишна б. \"н\" - ДВ, бр. 107 от 2024 г.) събира и съхранява постъпилата документация от органите на съдебната власт във връзка с изплащане на дължими обезщетения по Закона за отговорността на държавата и общините за вреди ;\n\nп) (нова - ДВ, бр. 107 от 2024 г.) изготвя писма-уведомления за упълномощаване на административни ръководители да се разпореждат със сметка наличности, транзитна сметка.\n\n2. във връзка с финансовите разчети и анализи:\n\nа) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на съдебната власт, включително и по органи на съдебната власт и с разходите по функционални области, както и в програмен формат;\n\nб) (доп. - ДВ, бр. 107 от 2024 г.) разработва дългосрочни и средносрочни прогнози за бюджета на Висшия съдебен съвет, както и в програмен формат;\n\nв) (изм. - ДВ, бр. 107 от 2024 г.) съставя проект на бюджет на съдебната власт за съответната календарна година, включително и по органи на съдебната власт и с разходи по функционални области, както и в програмен формат;\n\nг) (изм. - ДВ, бр. 107 от 2024 г.) съставя проект на бюджет на Висшия съдебен съвет за съответната календарна година, както и в програмен формат;\n\nд) обосновава и методически защитава проекта на бюджет на съдебната власт;\n\nе) дава методически указания по изготвянето на бюджета на съдебната власт; изготвя анализи и доклади по становищата на компетентните държавни органи, свързани с бюджета на съдебната власт;\n\nж) разпределя утвърдения от Народното събрание бюджет на съдебната власт за съответната календарна година по органи на съдебната власт (в т.ч. обобщени бюджети на съдилищата) по елементи на Единната бюджетна класификация;\n\nз) изготвя ежемесечна информация за изпълнението на бюджета на съдебната власт за предходни периоди и информира Висшия съдебен съвет;\n\nи) изготвя ежемесечна информация за очакваното изпълнение по бюджета на съдебната власт към края на съответната година и я представя в Министерството на финансите;\n\nй) създава и поддържа информация, свързана с бюджета на съдебната власт и неговото изпълнение;\n\nк) поддържа информация за разпределение на допълнителните средства по бюджета на съдебната власт;\n\nл) актуализира бюджета на съдебната власт;\n\nм) изготвя необходимата документация за Министерството на финансите при необходимост от утвърждаване на допълнителни средства по бюджета на съдебната власт чрез постановление на Министерския съвет, решение на Министерския съвет или корекции между отделни първостепенни разпоредители, както и последващите документи;\n\nн) изготвя финансови обосновки към проектите на нормативни актове във връзка с чл. 28 от Закона за нормативните актове и чл. 12, ал. 2, т. 3 от Вътрешните правила за изработване на нормативни актове във Висшия съдебен съвет и оценка на въздействието им ;\n\nо) извършва периодично актуализация на приходите и разходите, както и на субсидията по бюджета на съдебната власт, и информира Министерството на финансите;\n\nп) ежемесечно консолидира и анализира данни за средствата за работна заплата на органите на съдебната власт;\n\n3. във връзка със счетоводството и методологията:\n\nа) (изм. и доп. - ДВ, бр. 107 от 2024 г.) разпределя по параграфите на Единната бюджетна класификация одобрения бюджет на Висшия съдебен съвет и неговата администрация и с разходи по функционални области, както и в програмен формат за съответната година;\n\nб) (изм. и доп. - ДВ, бр. 107 от 2024 г.) отчита касовото изпълнение на бюджета на Висшия съдебен съвет и неговата администрация;\n\nв) анализира и контролира разходите за издръжка на Висшия съдебен съвет и неговата администрация и при необходимост предлага корекция по отделните параграфи;\n\nг) осъществява финансово-счетоводното обслужване на Висшия съдебен съвет и неговата администрация съобразно Закона за счетоводството и други нормативни актове;\n\nд) организира инвентаризация на активите, пасивите, вземанията и задълженията на Висшия съдебен съвет и на неговата администрация;\n\nе) (доп. - ДВ, бр. 107 от 2024 г.) изготвя месечни, тримесечни и годишни отчети за касово изпълнение на бюджета, сметките за средствата от ЕС и сметките за чужди средства на Висшия съдебен съвет и на неговата администрация по параграфите на Единната бюджетна класификация и с разходи по функционални области, както и в програмен формат;\n\nж) (доп. - ДВ, бр. 107 от 2024 г.) изготвя тримесечните и годишните оборотни ведомости на Висшия съдебен съвет и на неговата администрация, както и друга отчетна информация по указания на Министерството на финансите;\n\nз) осигурява съхраняването на счетоводните документи на администрацията на Висшия съдебен съвет;\n\nи) организира единна счетоводна отчетност в системата на Висшия съдебен съвет, изготвя единен индивидуален сметкоплан на ползваните счетоводни сметки и подсметки;\n\nй) изготвя обяснителна записка към тримесечните отчети и годишния финансов отчет, с която се оповестява прилаганата счетоводна политика в органите на съдебната власт;\n\nк) (доп. - ДВ, бр. 107 от 2024 г.) приема и обобщава месечните, тримесечните и годишните отчети за касово изпълнение на бюджета, сметките за средствата от ЕС и сметките за чужди средства на органите на съдебната власт и ги представя на Министерството на финансите и на Сметната палата по параграфите на Единната бюджетна класификация и с разходи по функционални области, както и в програмен формат;\n\nл) (доп. - ДВ, бр. 107 от 2024 г.) приема и обобщава тримесечните и годишните оборотни ведомости на органите на съдебната власт и ги представя на Министерството на финансите и на Сметната палата, както и друга отчетна информация по указания на Министерството на финансите;\n\nм) поддържа счетоводни регистри по основните показатели на Единната бюджетна класификация;\n\nн) обработва и осчетоводява документи за приходите и разходите по Единната сметка и поддържа кореспонденция с Националната агенция за приходите;\n\nо) (изм. и доп. - ДВ, бр. 107 от 2024 г.) поддържа кореспонденция с органите на съдебната власт относно освобождаването на лимити, сторниране на обороти за плащанията, преминали през (СЕБРА) и грешно постъпили суми по сметките на Висшия съдебен съвет;\n\nп) осъществява контрол и анализ върху финансовата и нефинансовата информация, представена в периодичните отчети за касовото изпълнение на бюджета и годишните финансови отчети на второстепенните разпоредители с бюджети;\n\nр) (изм. - ДВ, бр. 107 от 2024 г.) дава методически указания по прилагането на нормативните актове, свързани с финансово-счетоводната дейност - изготвянето на отчетите за касовото изпълнение на бюджета (месечни, тримесечни и годишни), сметките за средствата от ЕС и сметките за чужди средства и оборотни ведомости, до всички второстепенни разпоредители с бюджет;\n\nс) на основата на счетоводните отчети изготвя справки, становища и предложения за подобряване на финансовата дисциплина и отчетност;\n\nт) провежда периодични семинари за обучаване на счетоводните кадри в съдебната система;\n\nу) изготвя становища на Висшия съдебен съвет във връзка с въпроси и проблеми, свързани със счетоводството и методологията на органите на съдебната власт, поставени от други ведомства, контролни и финансови институции;\n\nф) обработва и осчетоводява документи за строителство и основен ремонт на недвижимите имоти, както и за задължения, произтичащи от собствеността на имотите - данъци, такси, наеми, застраховки, преоценки и други разходи;\n\nх) обработва и осчетоводява документи за разходи по сключени договори за наем на недвижими имоти;\n\nц) обработва и осчетоводява документи за приходи и възстановени разходи за отдадените под наем недвижими имоти или части от недвижими имоти на съдебната власт; подава данъчна декларация по Закона за данъка върху добавената стойност;\n\nч) поддържа финансови досиета във връзка с изпълнение на договори, сключени с изпълнители, извършващи строително-ремонтни дейности в сгради на органите на съдебната власт и финансирани от Висшия съдебен съвет, както и по договори за наем;\n\nш) (нова - ДВ, бр. 107 от 2024 г.) подава декларации, свързани с дейността на Висшия съдебен съвет и неговата администрация, пред Националната агенция по приходите и Националния осигурителен институт, както и справки към други бюджетни организации;\n\nщ) (нова - ДВ, бр. 107 от 2024 г.) ежегодно и на тримесечие подава данни в Националния статистически институт;\n\nъ) (нова - ДВ, бр. 107 от 2024 г.) съставя и представя годишния финансов отчет на съдебната власт за приемане от пленума на Висшия съдебен съвет.\n\n4. (нова - ДВ, бр. 107 от 2024 г.) във връзка с методологията и подпомагането на бюджетната дейност:\n\nа) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на средносрочната бюджетна прогноза на съдебната власт;\n\nб) обобщава и изготвя информацията за основните показатели за изпълнение по бюджетните програми към функционалните области в програмния формат на бюджет на съдебната власт при изготвянето на проекта на бюджет на съдебната власт за съответната година;\n\nв) обобщава информацията от органите на съдебната власт и изготвя отчет на показателите за изпълнение по бюджетните програми към отчета за изпълнението на програмния бюджет за съответния период;\n\nг) извършва периодични прегледи, анализи и доклади за системата от показатели за изпълнение по бюджетните програми и при необходимост предлага оптимизирането им съгласно приетата от пленума на Висшия съдебен съвет Методология за програмно бюджетиране в съдебната власт;\n\nд) дава методически указания по изготвянето и отчитането на програмния бюджет на съдебната власт във връзка с планирането и отчитането на показателите за изпълнение и постигнатите резултати;\n\nе) изготвя вътрешни правила за регламентиране на етапите и процесите по изготвяне и отчитане на бюджета на съдебната власт в програмен формат във връзка с чл. 7, ал. 7 от Закона за публичните финанси ;\n\nж) изготвя справки и становища относно финансова обезпеченост по искания на комисиите към Висшия съдебен съвет;\n\nз) изготвя справки, свързани с изпълнението на бюджета за текущата година, изискани от Министерството на финансите.\n\nЧл. 70. (Изм. - ДВ, бр. 107 от 2024 г.) Дирекция \"Управление на собствеността на съдебната власт\" осъществява следните функции: 1. във връзка с инвестиционната политика, свързана с изпълнението на бюджета за капиталови разходи и текущата поддръжка на съществуващия сграден фонд, подпомага и координира цялостната дейност, като: а) проучва необходимостта от ново строителство, реконструкции и основни ремонти на сградния фонд на съдебната власт, включително като обобщава и анализира предложенията на органите на съдебната власт; б) подготвя доклади относно състоянието на имотите, подлежащи на основен ремонт, проектиране или ново строителство; в) изготвя проект на годишна инвестиционна програма на съдебната власт (по обекти и по вид на капиталовите разходи) в рамките на утвърдения бюджет на съдебната власт; г) изготвя и актуализира цялостната документация за капиталовите разходи по бюджета на съдебната власт - разчети и отчети за изразходваните средства с инвестиционно предназначение; д) изготвя предложения за финансиране на обектите за основен ремонт, строителство, придобиване на дълготрайни материални активи на второстепенните разпоредители по бюджета на съдебната власт и по външни програми; е) изготвя предложения за корекции на средствата за капиталови разходи по бюджета на второстепенните разпоредители при необходимост; ж) изготвя анализи, справки и приложения относно проектобюджети и бюджетни прогнози за ангажиментите по капиталовите разходи на съдебната власт; з) подготвя заявка за потребностите от възлагане на обществени поръчки за инженеринг, строителство, текущи ремонти и услуги и включване в обобщена заявка и график за възлагане на обществени поръчки за съответната година съгласно утвърдените правила във Висшия съдебен съвет; и) изготвя техническите задания за възлагане на проектиране и строителство на нови обекти и реконструкция на съществуващите; й) организира и участва в приемателни комисии за завършените обекти; к) осъществява текущ контрол при изпълнението на строително-монтажните работи и доставки, проверява съставените актове и строителни книжа на обектите; л) осъществява методическа помощ и подготвя правила/указания във връзка с изпълнението на Инвестиционната програма на Висшия съдебен съвет и разходването на средства от бюджета на съдебната власт за текуща поддръжка на сградния фонд; м) отговаря за съставянето на техническите паспорти на сградния фонд на съдебната власт; н) отговаря за съхраняването на проектна и техническа документация на сградния фонд на съдебната власт; о) води регистър на предложения/искания за инвестиции в текущи ремонти на сградния фонд на съдебната власт; п) анализира постъпилите искания, касаещи текущи и аварийни ремонти, и изготвя предложения за корекции на средства по § 10-00 \"Текущ разход\" по бюджета на второстепенните разпоредители, при необходимост; 2. във връзка с управлението на собствеността на съдебната власт подпомага дейностите по придобиване, управление, стопанисване, ползване, поддържане и разпореждане с имотите на съдебната власт, като: а) документира собствеността върху имотите на съдебната власт и всички настъпили промени в собствеността като вид и обем; б) води регистър, като поддържа и актуализира единна база данни за имотите на съдебната власт; поддържа и съхранява досиетата на имотите на съдебната власт; в) изготвя и представя становища за разпределение на имотите на съдебната власт; г) организира проучвания за възможности за допълване на сградния фонд за нуждите на съдебната власт, като анализира и предлага процедури по безвъзмездно предоставяне на сгради и терени, включително придобиване на имоти или вещни права; д) организира, осъществява контрол и изготвя становища за правилното, законосъобразното и ефективното ползване и стопанисване на имотите на съдебната власт; е) изготвя становища по проекти на актове на Министерския съвет, свързани с процедури по Закона за държавната собственост и правилника за прилагането му; ж) организира дейностите, свързани с процедури за отдаване под наем на недвижими имоти или части от недвижими имоти - държавна собственост, при условията и по реда на Закона за държавната собственост и правилника за прилагането му; з) предлага предприемане на разпоредителни действия с имоти - държавна собственост, предоставени за нуждите на съдебната власт; и) организира приемане на предоставени за управление имоти и предаване на имоти с отпаднала необходимост за съдебната власт; й) анализира и организира дейностите, свързани с процедурите по Закона за местните данъци и такси ; к) подпомага инвентаризацията на имотите на съдебната власт; л) поддържа регистри на имотите - частна държавна собственост, предоставени в управление на Висшия съдебен съвет за жилищни нужди: регистър на кандидатите за настаняване във ведомствени жилища, регистър на настанените във ведомствени жилища лица и регистър на свободните жилища; м) организира дейностите по стопанисване и разпределение на ползването на имотите - частна държавна собственост, от ведомствения жилищен фонд; н) организира и контролира изпълнението на договорите за наем, по които страна е Висшият съдебен съвет; 3. изготвя и съгласува проекти на договори във връзка с управлението на собствеността, по които страна е Висшият съдебен съвет; 4. във връзка с организацията по възлагане на обществените поръчки, свързани с управление на собствеността на съдебната власт: а) изготвя техническите задания и техническите спецификации за възлагане по Закона за обществените поръчки на проектиране и строителство на нови обекти и реконструкция на съществуващите, за доставки на оборудване; б) изготвя техническите задания и техническите спецификации за възлагане по Закона за обществените поръчки на имуществено застраховане, оценяване на имотите на съдебната власт, дейности по кадастъра и други; в) осъществява текущ контрол по изпълнението на сключените договори за възлагане на обществени поръчки (срокове, гаранции, неустойки), по които страна е Висшият съдебен съвет; г) съгласува проекти на договори за строителство, инженеринг, проектиране и свързаните с изпълнението им акцесорни договори; д) организира провеждането на експертни технико-икономически съвети за оценка и приемане на извършените проектни работи.\n\nЧл. 70. (Изм. - ДВ, бр. 107 от 2024 г.) Дирекция \"Управление на собствеността на съдебната власт\" осъществява следните функции:\n\n1. във връзка с инвестиционната политика, свързана с изпълнението на бюджета за капиталови разходи и текущата поддръжка на съществуващия сграден фонд, подпомага и координира цялостната дейност, като:\n\nа) проучва необходимостта от ново строителство, реконструкции и основни ремонти на сградния фонд на съдебната власт, включително като обобщава и анализира предложенията на органите на съдебната власт;\n\nб) подготвя доклади относно състоянието на имотите, подлежащи на основен ремонт, проектиране или ново строителство;\n\nв) изготвя проект на годишна инвестиционна програма на съдебната власт (по обекти и по вид на капиталовите разходи) в рамките на утвърдения бюджет на съдебната власт;\n\nг) изготвя и актуализира цялостната документация за капиталовите разходи по бюджета на съдебната власт - разчети и отчети за изразходваните средства с инвестиционно предназначение;\n\nд) изготвя предложения за финансиране на обектите за основен ремонт, строителство, придобиване на дълготрайни материални активи на второстепенните разпоредители по бюджета на съдебната власт и по външни програми;\n\nе) изготвя предложения за корекции на средствата за капиталови разходи по бюджета на второстепенните разпоредители при необходимост;\n\nж) изготвя анализи, справки и приложения относно проектобюджети и бюджетни прогнози за ангажиментите по капиталовите разходи на съдебната власт;\n\nз) подготвя заявка за потребностите от възлагане на обществени поръчки за инженеринг, строителство, текущи ремонти и услуги и включване в обобщена заявка и график за възлагане на обществени поръчки за съответната година съгласно утвърдените правила във Висшия съдебен съвет;\n\nи) изготвя техническите задания за възлагане на проектиране и строителство на нови обекти и реконструкция на съществуващите;\n\nй) организира и участва в приемателни комисии за завършените обекти;\n\nк) осъществява текущ контрол при изпълнението на строително-монтажните работи и доставки, проверява съставените актове и строителни книжа на обектите;\n\nл) осъществява методическа помощ и подготвя правила/указания във връзка с изпълнението на Инвестиционната програма на Висшия съдебен съвет и разходването на средства от бюджета на съдебната власт за текуща поддръжка на сградния фонд;\n\nм) отговаря за съставянето на техническите паспорти на сградния фонд на съдебната власт;\n\nн) отговаря за съхраняването на проектна и техническа документация на сградния фонд на съдебната власт;\n\nо) води регистър на предложения/искания за инвестиции в текущи ремонти на сградния фонд на съдебната власт;\n\nп) анализира постъпилите искания, касаещи текущи и аварийни ремонти, и изготвя предложения за корекции на средства по § 10-00 \"Текущ разход\" по бюджета на второстепенните разпоредители, при необходимост;\n\n2. във връзка с управлението на собствеността на съдебната власт подпомага дейностите по придобиване, управление, стопанисване, ползване, поддържане и разпореждане с имотите на съдебната власт, като:\n\nа) документира собствеността върху имотите на съдебната власт и всички настъпили промени в собствеността като вид и обем;\n\nб) води регистър, като поддържа и актуализира единна база данни за имотите на съдебната власт; поддържа и съхранява досиетата на имотите на съдебната власт;\n\nв) изготвя и представя становища за разпределение на имотите на съдебната власт;\n\nг) организира проучвания за възможности за допълване на сградния фонд за нуждите на съдебната власт, като анализира и предлага процедури по безвъзмездно предоставяне на сгради и терени, включително придобиване на имоти или вещни права;\n\nд) организира, осъществява контрол и изготвя становища за правилното, законосъобразното и ефективното ползване и стопанисване на имотите на съдебната власт;\n\nе) изготвя становища по проекти на актове на Министерския съвет, свързани с процедури по Закона за държавната собственост и правилника за прилагането му;\n\nж) организира дейностите, свързани с процедури за отдаване под наем на недвижими имоти или части от недвижими имоти - държавна собственост, при условията и по реда на Закона за държавната собственост и правилника за прилагането му;\n\nз) предлага предприемане на разпоредителни действия с имоти - държавна собственост, предоставени за нуждите на съдебната власт;\n\nи) организира приемане на предоставени за управление имоти и предаване на имоти с отпаднала необходимост за съдебната власт;\n\nй) анализира и организира дейностите, свързани с процедурите по Закона за местните данъци и такси ;\n\nк) подпомага инвентаризацията на имотите на съдебната власт;\n\nл) поддържа регистри на имотите - частна държавна собственост, предоставени в управление на Висшия съдебен съвет за жилищни нужди: регистър на кандидатите за настаняване във ведомствени жилища, регистър на настанените във ведомствени жилища лица и регистър на свободните жилища;\n\nм) организира дейностите по стопанисване и разпределение на ползването на имотите - частна държавна собственост, от ведомствения жилищен фонд;\n\nн) организира и контролира изпълнението на договорите за наем, по които страна е Висшият съдебен съвет;\n\n3. изготвя и съгласува проекти на договори във връзка с управлението на собствеността, по които страна е Висшият съдебен съвет;\n\n4. във връзка с организацията по възлагане на обществените поръчки, свързани с управление на собствеността на съдебната власт:\n\nа) изготвя техническите задания и техническите спецификации за възлагане по Закона за обществените поръчки на проектиране и строителство на нови обекти и реконструкция на съществуващите, за доставки на оборудване;\n\nб) изготвя техническите задания и техническите спецификации за възлагане по Закона за обществените поръчки на имуществено застраховане, оценяване на имотите на съдебната власт, дейности по кадастъра и други;\n\nв) осъществява текущ контрол по изпълнението на сключените договори за възлагане на обществени поръчки (срокове, гаранции, неустойки), по които страна е Висшият съдебен съвет;\n\nг) съгласува проекти на договори за строителство, инженеринг, проектиране и свързаните с изпълнението им акцесорни договори;\n\nд) организира провеждането на експертни технико-икономически съвети за оценка и приемане на извършените проектни работи.\n\nЧл. 71. Дирекция \"Правна\" осъществява следните функции: 1. във връзка с правното обслужване: а) (доп. - ДВ, бр. 107 от 2024 г.) осигурява експертно участие в постоянните и временните комисии на пленума и колегиите; б) проучва постъпили сигнали, молби и предложения, подготвя становища по тях и ги докладва в комисиите на пленума или колегиите, от чиято компетентност са те; в) (нова - ДВ, бр. 107 от 2024 г.) администрира работата с предложения и сигнали от граждани и представители на организации съгласно глава осма от Административнопроцесуалния кодекс , подадени до Висшия съдебен съвет и/или неговите колегии, и ги разглежда по реда на Вътрешните правила за организация на работата с предложения и сигнали, които постъпват във Висшия съдебен съвет; г) (нова - ДВ, бр. 107 от 2024 г.) извършва проучвания и събира информация за изготвяне на становища за притежаваните нравствени качества на кандидатите в конкурсите за заемане на длъжност в органите на съдебната власт, както и за кандидатите за административни и заместник-административни ръководители, и изготвя проекти на становища; д) (предишна б. \"в\" - ДВ, бр. 107 от 2024 г.) осъществява методическа помощ и координация по отношение на правното обслужване на дейностите в другите дирекции на администрацията на Висшия съдебен съвет; е) (изм. - ДВ, бр. 70 от 2022 г., предишна б. \"г\" - ДВ, бр. 107 от 2024 г.) подпомага Висшия съдебен съвет при изпълнение на задълженията му като администратор на лични данни, както и отговаря за воденето на регистъра по чл. 30 от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 94/46/ЕО; ж) (предишна б. \"д\" - ДВ, бр. 107 от 2024 г.) изготвя предложения и становища по принципни въпроси и решения, методически указания и стратегии за съдебната система; з) (предишна б. \"е\" - ДВ, бр. 107 от 2024 г.) изготвя анализи, становища, доклади и проекти на решения по възложени от пленума и колегиите на Висшия съдебен съвет въпроси, свързани с упражняване на правомощията на административния орган; и) (предишна б. \"ж\" - ДВ, бр. 107 от 2024 г.) изготвя правни становища по процедури и дейности на Висшия съдебен съвет и/или на другите структурни звена в администрацията на Висшия съдебен съвет; й) (предишна б. \"з\", доп. - ДВ, бр. 107 от 2024 г.) изготвя проекти на решения за предоставяне или за отказ за предоставяне на достъп до обществена информация по Закона за достъп до обществена информация въз основа на предоставено мотивирано становище от съответната дирекция и/или комисия за наличието на информацията и нейния характер и води и поддържа регистър на заявленията за достъп до обществена информация; к) (нова - ДВ, бр. 107 от 2024 г.) осъществява контрол за законосъобразност на актовете, свързани с възникването, изменението и прекратяването на трудовите правоотношения на съдебните служители в администрацията на Висшия съдебен съвет. 2. във връзка с нормативната дейност: а) (изм. и доп. - ДВ, бр. 107 от 2024 г.) участва в подготовката на проекти на нормативни актове от компетентността на пленума на Висшия съдебен съвет и изготвя предварителни и частични оценки на въздействието им; б) (нова - ДВ, бр. 107 от 2024 г.) участва в подготовката на вътрешноведомствени правила; в) (предишна б. \"б\" - ДВ, бр. 107 от 2024 г.) участва в изготвянето на становищата на пленума и на колегиите на Висшия съдебен съвет по нормативни актове, които се отнасят до съдебната система и са внесени за утвърждаване или съгласуване от Висшия съдебен съвет; г) (предишна б. \"в\" - ДВ, бр. 107 от 2024 г.) изготвя проекти на становища до Конституционния съд по дела, по които Висшият съдебен съвет е конституиран като заинтересована страна; 3. във връзка с процесуалното представителство на Висшия съдебен съвет: а) изготвя искови молби, жалби, възражения, отговори и писмени бележки по съдебни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; б) изготвя жалби, възражения и становища до административни органи и участва в административни производства пред тях по пълномощие на пленума или колегиите; в) (нова - ДВ, бр. 107 от 2024 г.) изготвя молби, искания и справки по изпълнителни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител; г) (предишна б. \"в\" - ДВ, бр. 107 от 2024 г.) изготвя проекти на становища по обсъждани въпроси от пленумите на Върховния касационен съд и Върховния административен съд, свързани с организацията на съдебната власт; 4. във връзка с управлението на цикъла на обществените поръчки: а) координира, администрира и контролира цялостния процес по планиране и провеждане на обществените поръчки на Висшия съдебен съвет съобразно Вътрешните правила за управление на цикъла на обществените поръчки; б) координира и организира и всички дейности във връзка с подготовката за възлагане на обществени поръчки; в) съвместно със структурното звено - заявител, разработва документи по процедурите за възлагане на обществени поръчки; г) координира процеса на провеждането на процедурите и възлагането на обществени поръчки в съответствие с нормативните изисквания и приложимите правила за обществените поръчки; д) изготвя проекти на договори за възлагане на обществени поръчки и организира сключването им; е) води регистър на проведените процедури за възлагане на обществени поръчки през съответната година, води и съхранява досиета на проведените процедури за възлагане на обществени поръчки и организира архивирането им съобразно действащите Вътрешни правила за управление на цикъла на обществените поръчки; ж) подготвя становища във връзка с прилагането на Закона за обществените поръчки и свързаните с него подзаконови нормативни актове; з) подготвя и изпраща за публикуване в нормативно установените срокове необходимата информация при възлагането на обществените поръчки до Агенцията по обществените поръчки и до \"Официален вестник\" на Европейския съюз в приложимите случаи; и) оказва методическа помощ на останалите структурни звена във Висшия съдебен съвет по въпроси, свързани с организирането и провеждането на процедури по Закона за обществените поръчки и възлагането на обществени поръчки; й) участва в разработването на вътрешните правила по Закона за обществените поръчки и подзаконовите нормативни актове по прилагането му; к) (доп. - ДВ, бр. 107 от 2024 г.) води и поддържа регистър на договорите за възлагане на обществени поръчки, сключени от Висшия съдебен съвет; 5. (отм., нова - ДВ, бр. 107 от 2024 г.) във връзка с международни програми и проекти осъществява следните функции: а) във връзка с планирането, проучването, подготовката, управлението, изпълнението, мониторинга и контрола на международни и европейски проекти: аа) събира актуална информация за възможностите на ВСС да кандидатства с проекти по различни програми; бб) идентифицира и извършва оценка на потребностите от външно финансиране на изпълняваните от ВСС политики и програми и идентифицира подходящи програми; вв) координира кандидатстването, управлението и изпълнението на проектите по програми, финансирани от ЕС и други донори, по които ВСС е бенефициент/партньор - съгласно правилата на съответната програма, регламенти на ЕС и действащото национално законодателство; б) във връзка с разходването на средствата по одобрените за финансиране проекти: аа) води и поддържа регистър на договорите, сключени от ВСС във връзка с изпълнението на европейски и международни проекти; бб) осигурява извършването на проверки от национални и европейски верифициращи, одитиращи и контролиращи органи; в) във връзка с координиране дейностите по усвояване на средства по съответните програми: аа) изготвя становища до ВСС по проектните предложения на органите на съдебната власт с оглед избягване на двойно финансиране и дублиране на дейности; бб) поддържа и актуализира електронен регистър за всички текущи и приключили проекти на ВСС; вв) анализира нуждата от обучения в АВСС и предлага обучения за управление на европейски и международни програми и проекти.\n\nЧл. 71. Дирекция \"Правна\" осъществява следните функции:\n\n1. във връзка с правното обслужване:\n\nа) (доп. - ДВ, бр. 107 от 2024 г.) осигурява експертно участие в постоянните и временните комисии на пленума и колегиите;\n\nб) проучва постъпили сигнали, молби и предложения, подготвя становища по тях и ги докладва в комисиите на пленума или колегиите, от чиято компетентност са те;\n\nв) (нова - ДВ, бр. 107 от 2024 г.) администрира работата с предложения и сигнали от граждани и представители на организации съгласно глава осма от Административнопроцесуалния кодекс , подадени до Висшия съдебен съвет и/или неговите колегии, и ги разглежда по реда на Вътрешните правила за организация на работата с предложения и сигнали, които постъпват във Висшия съдебен съвет;\n\nг) (нова - ДВ, бр. 107 от 2024 г.) извършва проучвания и събира информация за изготвяне на становища за притежаваните нравствени качества на кандидатите в конкурсите за заемане на длъжност в органите на съдебната власт, както и за кандидатите за административни и заместник-административни ръководители, и изготвя проекти на становища;\n\nд) (предишна б. \"в\" - ДВ, бр. 107 от 2024 г.) осъществява методическа помощ и координация по отношение на правното обслужване на дейностите в другите дирекции на администрацията на Висшия съдебен съвет;\n\nе) (изм. - ДВ, бр. 70 от 2022 г., предишна б. \"г\" - ДВ, бр. 107 от 2024 г.) подпомага Висшия съдебен съвет при изпълнение на задълженията му като администратор на лични данни, както и отговаря за воденето на регистъра по чл. 30 от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 94/46/ЕО;\n\nж) (предишна б. \"д\" - ДВ, бр. 107 от 2024 г.) изготвя предложения и становища по принципни въпроси и решения, методически указания и стратегии за съдебната система;\n\nз) (предишна б. \"е\" - ДВ, бр. 107 от 2024 г.) изготвя анализи, становища, доклади и проекти на решения по възложени от пленума и колегиите на Висшия съдебен съвет въпроси, свързани с упражняване на правомощията на административния орган;\n\nи) (предишна б. \"ж\" - ДВ, бр. 107 от 2024 г.) изготвя правни становища по процедури и дейности на Висшия съдебен съвет и/или на другите структурни звена в администрацията на Висшия съдебен съвет;\n\nй) (предишна б. \"з\", доп. - ДВ, бр. 107 от 2024 г.) изготвя проекти на решения за предоставяне или за отказ за предоставяне на достъп до обществена информация по Закона за достъп до обществена информация въз основа на предоставено мотивирано становище от съответната дирекция и/или комисия за наличието на информацията и нейния характер и води и поддържа регистър на заявленията за достъп до обществена информация;\n\nк) (нова - ДВ, бр. 107 от 2024 г.) осъществява контрол за законосъобразност на актовете, свързани с възникването, изменението и прекратяването на трудовите правоотношения на съдебните служители в администрацията на Висшия съдебен съвет.\n\n2. във връзка с нормативната дейност:\n\nа) (изм. и доп. - ДВ, бр. 107 от 2024 г.) участва в подготовката на проекти на нормативни актове от компетентността на пленума на Висшия съдебен съвет и изготвя предварителни и частични оценки на въздействието им;\n\nб) (нова - ДВ, бр. 107 от 2024 г.) участва в подготовката на вътрешноведомствени правила;\n\nв) (предишна б. \"б\" - ДВ, бр. 107 от 2024 г.) участва в изготвянето на становищата на пленума и на колегиите на Висшия съдебен съвет по нормативни актове, които се отнасят до съдебната система и са внесени за утвърждаване или съгласуване от Висшия съдебен съвет;\n\nг) (предишна б. \"в\" - ДВ, бр. 107 от 2024 г.) изготвя проекти на становища до Конституционния съд по дела, по които Висшият съдебен съвет е конституиран като заинтересована страна;\n\n3. във връзка с процесуалното представителство на Висшия съдебен съвет:\n\nа) изготвя искови молби, жалби, възражения, отговори и писмени бележки по съдебни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител;\n\nб) изготвя жалби, възражения и становища до административни органи и участва в административни производства пред тях по пълномощие на пленума или колегиите;\n\nв) (нова - ДВ, бр. 107 от 2024 г.) изготвя молби, искания и справки по изпълнителни производства, в които Висшият съдебен съвет, съответната колегия или главният секретар на Висшия съдебен съвет е страна, и осигурява участие на упълномощен процесуален представител;\n\nг) (предишна б. \"в\" - ДВ, бр. 107 от 2024 г.) изготвя проекти на становища по обсъждани въпроси от пленумите на Върховния касационен съд и Върховния административен съд, свързани с организацията на съдебната власт;\n\n4. във връзка с управлението на цикъла на обществените поръчки:\n\nа) координира, администрира и контролира цялостния процес по планиране и провеждане на обществените поръчки на Висшия съдебен съвет съобразно Вътрешните правила за управление на цикъла на обществените поръчки;\n\nб) координира и организира и всички дейности във връзка с подготовката за възлагане на обществени поръчки;\n\nв) съвместно със структурното звено - заявител, разработва документи по процедурите за възлагане на обществени поръчки;\n\nг) координира процеса на провеждането на процедурите и възлагането на обществени поръчки в съответствие с нормативните изисквания и приложимите правила за обществените поръчки;\n\nд) изготвя проекти на договори за възлагане на обществени поръчки и организира сключването им;\n\nе) води регистър на проведените процедури за възлагане на обществени поръчки през съответната година, води и съхранява досиета на проведените процедури за възлагане на обществени поръчки и организира архивирането им съобразно действащите Вътрешни правила за управление на цикъла на обществените поръчки;\n\nж) подготвя становища във връзка с прилагането на Закона за обществените поръчки и свързаните с него подзаконови нормативни актове;\n\nз) подготвя и изпраща за публикуване в нормативно установените срокове необходимата информация при възлагането на обществените поръчки до Агенцията по обществените поръчки и до \"Официален вестник\" на Европейския съюз в приложимите случаи;\n\nи) оказва методическа помощ на останалите структурни звена във Висшия съдебен съвет по въпроси, свързани с организирането и провеждането на процедури по Закона за обществените поръчки и възлагането на обществени поръчки;\n\nй) участва в разработването на вътрешните правила по Закона за обществените поръчки и подзаконовите нормативни актове по прилагането му;\n\nк) (доп. - ДВ, бр. 107 от 2024 г.) води и поддържа регистър на договорите за възлагане на обществени поръчки, сключени от Висшия съдебен съвет;\n\n5. (отм., нова - ДВ, бр. 107 от 2024 г.) във връзка с международни програми и проекти осъществява следните функции:\n\nа) във връзка с планирането, проучването, подготовката, управлението, изпълнението, мониторинга и контрола на международни и европейски проекти:\n\nаа) събира актуална информация за възможностите на ВСС да кандидатства с проекти по различни програми;\n\nбб) идентифицира и извършва оценка на потребностите от външно финансиране на изпълняваните от ВСС политики и програми и идентифицира подходящи програми;\n\nвв) координира кандидатстването, управлението и изпълнението на проектите по програми, финансирани от ЕС и други донори, по които ВСС е бенефициент/партньор - съгласно правилата на съответната програма, регламенти на ЕС и действащото национално законодателство;\n\nб) във връзка с разходването на средствата по одобрените за финансиране проекти:\n\nаа) води и поддържа регистър на договорите, сключени от ВСС във връзка с изпълнението на европейски и международни проекти;\n\nбб) осигурява извършването на проверки от национални и европейски верифициращи, одитиращи и контролиращи органи;\n\nв) във връзка с координиране дейностите по усвояване на средства по съответните програми:\n\nаа) изготвя становища до ВСС по проектните предложения на органите на съдебната власт с оглед избягване на двойно финансиране и дублиране на дейности;\n\nбб) поддържа и актуализира електронен регистър за всички текущи и приключили проекти на ВСС;\n\nвв) анализира нуждата от обучения в АВСС и предлага обучения за управление на европейски и международни програми и проекти.\n\nЧл. 72. (Изм. - ДВ, бр. 107 от 2024 г.) Дирекция \"Информационни технологии\" осъществява следните функции: 1. във връзка с внедряването на съвременните информационни и комуникационни технологии: а) (изм. - ДВ, бр. 107 от 2024 г.) участва в разработването на планове и стратегии за внедряване на съвременни информационни и комуникационни технологии в администрацията на Висшия съдебен съвет и органите на съдебната власт и организира тяхното изпълнение; б) разработва технически задания за внедряване на хардуер и софтуер във Висшия съдебен съвет и органите на съдебната власт; в) участва в разработването и прилагането на методологии, правила и процедури в областта на информационните и комуникационните технологии във Висшия съдебен съвет и органите на съдебната власт; г) подпомага Висшия съдебен съвет при осъществяване на правомощията му по реализация на стратегията за въвеждане на съвременни информационни и комуникационни технологии в съдебната власт; д) подготвя становища по представените на Висшия съдебен съвет проекти за изграждането и внедряването на информационни и комуникационни технологии; е) (изм. - ДВ, бр. 107 от 2024 г.) участва в разработването, прилагането и контролира изпълнението на процедури за сигурност на информационните и комуникационните системи с цел осигуряване на ефективна защита на информационните ресурси на Висшия съдебен съвет и органите на съдебната власт; 2. във връзка със софтуерната и хардуерната поддръжка и актуализацията на използваните информационни и комуникационни системи: а) координира и подпомага планирането на осигуряването на необходимия хардуер и софтуер в органите на съдебната власт; б) осигурява поддържането и използването на хардуера и софтуера в администрацията на Висшия съдебен съвет; в) осигурява правилното функциониране и актуализиране на използваните от Висшия съдебен съвет софтуер и хардуер; г) (нова - ДВ, бр. 107 от 2024 г.) осигурява правилното функциониране и актуализиране на компютърната и комуникационната техника, собственост на Висшия съдебен съвет, инсталирана в центровете за съхранение на данни на съдебната система; д) (предишна б. \"г\" - ДВ, бр. 107 от 2024 г.) поддържа изправността на всички хардуерни и софтуерни системи в администрацията на Висшия съдебен съвет; е) (предишна б. \"д\" - ДВ, бр. 107 от 2024 г.) изготвя указания и методика за работа, обучаване и подпомагане на служителите в администрацията и членовете на Висшия съдебен съвет при работата с внедрените хардуер и софтуер; ж) (предишна б. \"е\" - ДВ, бр. 107 от 2024 г.) осигурява поддържането на компютърната техника, локалните мрежи и комуникационното оборудване във Висшия съдебен съвет; з) (предишна б. \"ж\" - ДВ, бр. 107 от 2024 г.) организира закупуването на нов хардуер и софтуер и ги въвежда в експлоатация; 3. (нова - ДВ, бр. 107 от 2024 г.) във връзка с методологията и развитието на централизираните информационни системи: а) участва в изграждането и актуализирането на централизираните информационни системи в органите на съдебната власт; б) осигурява развитието и управлението на централизираните информационни системи в органите на съдебната власт; в) осигурява оперативната съвместимост между системите, използвани от органите на съдебната власт; г) осъществява контрол на разработчиците по време на разработване и внедряване на системите; д) обобщава постъпили искания от съдилищата за добавяне на нови и/или промяна на съществуващи функционалности в системите на база на реалната им работа и/или при промяна на действащото законодателство; е) преценява необходимостта от извършване на промени по архитектурата на системите; ж) изпълнява функциите на единствена и единна централизирана точка за контакт между разработчиците и потребителите на системите; з) отговаря на запитвания и оказва техническа и методологична помощ при възникнали въпроси и/или проблеми при работата с централизираните информационни системи; и) координира дейностите по ефективното прилагане на мерките за публичност и прозрачност във връзка с публикуването на съдебните актове на съдилищата. 4. (отм. - ДВ, бр. 107 от 2024 г.) 5. (отм. - ДВ, бр. 107 от 2024 г.) 6. (отм. - ДВ, бр. 107 от 2024 г.)\n\nЧл. 72. (Изм. - ДВ, бр. 107 от 2024 г.) Дирекция \"Информационни технологии\" осъществява следните функции:\n\n1. във връзка с внедряването на съвременните информационни и комуникационни технологии:\n\nа) (изм. - ДВ, бр. 107 от 2024 г.) участва в разработването на планове и стратегии за внедряване на съвременни информационни и комуникационни технологии в администрацията на Висшия съдебен съвет и органите на съдебната власт и организира тяхното изпълнение;\n\nб) разработва технически задания за внедряване на хардуер и софтуер във Висшия съдебен съвет и органите на съдебната власт;\n\nв) участва в разработването и прилагането на методологии, правила и процедури в областта на информационните и комуникационните технологии във Висшия съдебен съвет и органите на съдебната власт;\n\nг) подпомага Висшия съдебен съвет при осъществяване на правомощията му по реализация на стратегията за въвеждане на съвременни информационни и комуникационни технологии в съдебната власт;\n\nд) подготвя становища по представените на Висшия съдебен съвет проекти за изграждането и внедряването на информационни и комуникационни технологии;\n\nе) (изм. - ДВ, бр. 107 от 2024 г.) участва в разработването, прилагането и контролира изпълнението на процедури за сигурност на информационните и комуникационните системи с цел осигуряване на ефективна защита на информационните ресурси на Висшия съдебен съвет и органите на съдебната власт;\n\n2. във връзка със софтуерната и хардуерната поддръжка и актуализацията на използваните информационни и комуникационни системи:\n\nа) координира и подпомага планирането на осигуряването на необходимия хардуер и софтуер в органите на съдебната власт;\n\nб) осигурява поддържането и използването на хардуера и софтуера в администрацията на Висшия съдебен съвет;\n\nв) осигурява правилното функциониране и актуализиране на използваните от Висшия съдебен съвет софтуер и хардуер;\n\nг) (нова - ДВ, бр. 107 от 2024 г.) осигурява правилното функциониране и актуализиране на компютърната и комуникационната техника, собственост на Висшия съдебен съвет, инсталирана в центровете за съхранение на данни на съдебната система;\n\nд) (предишна б. \"г\" - ДВ, бр. 107 от 2024 г.) поддържа изправността на всички хардуерни и софтуерни системи в администрацията на Висшия съдебен съвет;\n\nе) (предишна б. \"д\" - ДВ, бр. 107 от 2024 г.) изготвя указания и методика за работа, обучаване и подпомагане на служителите в администрацията и членовете на Висшия съдебен съвет при работата с внедрените хардуер и софтуер;\n\nж) (предишна б. \"е\" - ДВ, бр. 107 от 2024 г.) осигурява поддържането на компютърната техника, локалните мрежи и комуникационното оборудване във Висшия съдебен съвет;\n\nз) (предишна б. \"ж\" - ДВ, бр. 107 от 2024 г.) организира закупуването на нов хардуер и софтуер и ги въвежда в експлоатация;\n\n3. (нова - ДВ, бр. 107 от 2024 г.) във връзка с методологията и развитието на централизираните информационни системи:\n\nа) участва в изграждането и актуализирането на централизираните информационни системи в органите на съдебната власт;\n\nб) осигурява развитието и управлението на централизираните информационни системи в органите на съдебната власт;\n\nв) осигурява оперативната съвместимост между системите, използвани от органите на съдебната власт;\n\nг) осъществява контрол на разработчиците по време на разработване и внедряване на системите;\n\nд) обобщава постъпили искания от съдилищата за добавяне на нови и/или промяна на съществуващи функционалности в системите на база на реалната им работа и/или при промяна на действащото законодателство;\n\nе) преценява необходимостта от извършване на промени по архитектурата на системите;\n\nж) изпълнява функциите на единствена и единна централизирана точка за контакт между разработчиците и потребителите на системите;\n\nз) отговаря на запитвания и оказва техническа и методологична помощ при възникнали въпроси и/или проблеми при работата с централизираните информационни системи;\n\nи) координира дейностите по ефективното прилагане на мерките за публичност и прозрачност във връзка с публикуването на съдебните актове на съдилищата.\n\n4. (отм. - ДВ, бр. 107 от 2024 г.)\n\n5. (отм. - ДВ, бр. 107 от 2024 г.)\n\n6. (отм. - ДВ, бр. 107 от 2024 г.)\n\nЧл. 73. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на съдии\" подпомага дейността на Комисията по атестирането и конкурсите към съдийската колегия, като осъществява следните функции: 1. във връзка с атестирането и повишаването на място в по-горен ранг на съдии: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по атестиране по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители и за назначаване на заместници на административни ръководители; ж) предлага становища на комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на съдийската колегия на Висшия съдебен съвет, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши съдии, за първоначално назначаване, за повишаване и за преместване в съдилищата: а) обобщава и анализира предложения от органите на съдебната власт във връзка с планирането на длъжности за обявяване на конкурси в съдилищата; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване провеждането на писмените и устните изпити; в) подпомага дейността на Комисията по атестиране и конкурси при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по атестиране и конкурси по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши съдии; з) обобщава, анализира и подготвя информация във връзка с изтичащите срокове на младшите съдии и назначаването им на длъжност \"съдия\" в районните съдилища; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестиране и конкурси становища по документите на всички кандидати с оглед извършване на проверка и произнасяне за съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на съдии в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на съдилищата, както и за поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите съдии и за съдиите-наставници в съдилищата; в) обобщава, анализира и предлага становища във връзка с провеждането на процедури за оптимизиране щатната численост в съдилищата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители и персонален състав на членове на помощни атестационни комисии; д) разработва годишно планиране за предстоящите процедури за атестиране на съдии по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) обобщава, анализира и докладва информация във връзка с прекратяване на командироването в съответствие със законовите предпоставки; з) съставя, води и съхранява кадровото дело на всеки съдия в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на съдии; 7. разработва анализи, справки и становища във връзка с атестирането, конкурсите и кадровата дейност на съдии.\n\nЧл. 73. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на съдии\" подпомага дейността на Комисията по атестирането и конкурсите към съдийската колегия, като осъществява следните функции:\n\n1. във връзка с атестирането и повишаването на място в по-горен ранг на съдии:\n\nа) организира, координира и контролира движението на атестационните процедури от откриването им с цел своевременното приключване в законоустановените срокове;\n\nб) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането;\n\nв) води кореспонденцията с органите на съдебната власт и с атестираните магистрати при провеждане и финализиране на процедурите по атестиране по Закона за съдебната власт ;\n\nг) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ;\n\nд) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт;\n\nе) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители и за назначаване на заместници на административни ръководители;\n\nж) предлага становища на комисията по атестирането и конкурсите по предложения за повишаване на място в по-горен ранг;\n\nз) осъществява процесуално представителство по дела, образувани по жалби срещу решения на съдийската колегия на Висшия съдебен съвет, за приемане на комплексна оценка от атестиране или повишаване на място в по-горен ранг и възнаграждение;\n\n2. във връзка с обявяването и провеждането на конкурси за младши съдии, за първоначално назначаване, за повишаване и за преместване в съдилищата:\n\nа) обобщава и анализира предложения от органите на съдебната власт във връзка с планирането на длъжности за обявяване на конкурси в съдилищата;\n\nб) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване провеждането на писмените и устните изпити;\n\nв) подпомага дейността на Комисията по атестиране и конкурси при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по атестиране и конкурси по допустимостта на кандидатите съобразно условията за заемането на съответната длъжност;\n\nг) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити;\n\nд) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.;\n\nе) организира подготовката и провеждането на процедурата по заявяване на желания за назначаване на одобрените кандидати за младши магистрати;\n\nж) осъществява взаимодействие с Националния институт на правосъдието във връзка с обучението на кандидатите за младши съдии;\n\nз) обобщава, анализира и подготвя информация във връзка с изтичащите срокове на младшите съдии и назначаването им на длъжност \"съдия\" в районните съдилища;\n\nи) обобщава декларациите за несъвместимост с оглед изискванията на Закона за съдебната власт съобразно сроковете за подаването им;\n\nй) поддържа и актуализира информация за обявените и приключени конкурсни процедури, като води и архив на същите;\n\n3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител:\n\nа) организира, координира и осъществява дейности по подготовката и провеждането на процедури за избор на административен ръководител;\n\nб) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ;\n\nв) предоставя на Комисията по атестиране и конкурси становища по документите на всички кандидати с оглед извършване на проверка и произнасяне за съответствието им с изискванията на Закона за съдебната власт ;\n\nг) поддържа и актуализира информация за обявените и приключени процедури, като води и архив на същите;\n\nд) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител;\n\nе) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ;\n\n4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност;\n\n5. обобщава и докладва информация за освобождаване от длъжност, възстановяване на длъжност и поощряване на съдии в съответствие със законовите предпоставки;\n\n6. във връзка с щатната численост, командироването, регистрите и кадровите дела:\n\nа) поддържа, актуализира, обобщава и анализира бази данни за щатната структура и кадровото състояние на съдилищата, както и за поименния състав на магистратите в органите на съдебната власт;\n\nб) поддържа и актуализира данни и електронни регистри за оптимизиране на щатната численост и длъжности, за командированите съдии и за съдиите-наставници в съдилищата;\n\nв) обобщава, анализира и предлага становища във връзка с провеждането на процедури за оптимизиране щатната численост в съдилищата и преназначаване на магистрати;\n\nг) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители и персонален състав на членове на помощни атестационни комисии;\n\nд) разработва годишно планиране за предстоящите процедури за атестиране на съдии по видове атестиране и органи на съдебната власт;\n\nе) поддържа, актуализира и анализира информация в електронна база данни във връзка с процедурите за повишаване в ранг;\n\nж) обобщава, анализира и докладва информация във връзка с прекратяване на командироването в съответствие със законовите предпоставки;\n\nз) съставя, води и съхранява кадровото дело на всеки съдия в Република България на хартиен и електронен носител;\n\nи) поддържа и актуализира в електронна база данни информация по движението и архивирането на кадровите досиета на съдии;\n\n7. разработва анализи, справки и становища във връзка с атестирането, конкурсите и кадровата дейност на съдии.\n\nЧл. 74. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на прокурори и следователи\" подпомага дейността на Комисията по атестирането и конкурсите към прокурорската колегия на Висшия съдебен съвет, като осъществява следните функции: 1. във връзка с атестирането и повишаването на място в по-горен ранг на прокурори и следователи: а) организира, координира и контролира движението на атестационните процедури от откриването им с цел своевременното приключване в законоустановените срокове; б) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането; в) води кореспонденцията с органите на съдебната власт и с атестираните магистрати при провеждане и финализиране на процедурите по Закона за съдебната власт ; г) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ; д) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт; е) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители; ж) предлага становища на членовете на Комисията по атестирането и конкурсите по предложения за повишаване на място в по-горен ранг; з) осъществява процесуално представителство по дела, образувани по жалби срещу решения на прокурорската колегия, за приемане на комплексна оценка от атестиране или повишаване на място в по-горен ранг и възнаграждение; 2. във връзка с обявяването и провеждането на конкурси за младши прокурори и младши следователи, за първоначално назначаване, за повишаване и за преместване в органите на Прокуратурата на Република България: а) обобщава и анализира предложения от органите на съдебна власт във връзка с планирането на длъжности за обявяване на конкурси в органите на Прокуратурата на Република България; б) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване по провеждането на писмените и устните изпити; в) подпомага дейността на Комисията по атестирането и конкурсите при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по допустимостта на кандидатите съобразно условията за заемането на съответната длъжност; г) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити; д) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.; е) организира подготовката и провеждането на процедурата по заявяване на желания за назначаване на одобрените кандидати за младши магистрати; ж) осъществява взаимодействие с Националния институт на правосъдието във връзка с обучението на кандидатите за младши прокурори и младши следователи; з) обобщава, анализира и подготвя информация във връзка с изтичащите срокове на младшите прокурори и младшите следователи и назначаването им на длъжност \"прокурор\" в районните прокуратури и \"следовател\" в следствените отдели в окръжните прокуратури; и) обобщава декларациите за несъвместимост с оглед изискванията на Закона за съдебната власт съобразно сроковете за подаването им; й) поддържа и актуализира информация за обявените и приключени конкурсни процедури, като води и архив на същите; 3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител: а) организира, координира и осъществява дейности по подготовката и провеждането на процедури за избор на административен ръководител; б) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ; в) предоставя на Комисията по атестирането и конкурсите становища по документите на всички кандидати с оглед извършване на проверка и произнасяне по съответствието им с изискванията на Закона за съдебната власт ; г) поддържа и актуализира информация за обявените и приключени процедури, като води и архив на същите; д) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител; е) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ; 4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност; 5. обобщава и докладва информация за освобождаване от длъжност, възстановяване на длъжност и поощряване на прокурори и следователи в съответствие със законовите предпоставки; 6. във връзка с щатната численост, командироването, регистрите и кадровите дела: а) поддържа, актуализира, обобщава и анализира бази данни за щатната структура и кадровото състояние на прокуратурите, както и поименния състав на магистратите в органите на съдебната власт; б) поддържа и актуализира данни и електронни регистри за оптимизиране на щатната численост и длъжности, за командированите прокурори и следователи, както и за прокурорите и следователите наставници в прокуратурата; в) обобщава, анализира и предлага становища във връзка с провеждането на процедури за оптимизиране щатната численост в прокуратурата и преназначаване на магистрати; г) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители; д) разработва годишно планиране за предстоящите процедури за атестиране на прокурори и следователи по видове атестиране и органи на съдебната власт; е) поддържа, актуализира и анализира информация в електронна база данни във връзка с процедурите за повишаване в ранг; ж) разработва становища във връзка с предложения за командироване на прокурори и следователи в съответствие със Закона за съдебната власт ; з) съставя, води и съхранява кадровото дело на всеки прокурор и следовател в Република България на хартиен и електронен носител; и) поддържа и актуализира в електронна база данни информация по движението и архивирането на кадровите досиета на прокурори и следователи; 7. разработва анализи, справки и становища във връзка с атестирането, конкурсите и кадровата дейност на прокурори и следователи.\n\nЧл. 74. (Нов - ДВ, бр. 107 от 2024 г.) Дирекция \"Атестиране, конкурси и кадрова дейност на прокурори и следователи\" подпомага дейността на Комисията по атестирането и конкурсите към прокурорската колегия на Висшия съдебен съвет, като осъществява следните функции:\n\n1. във връзка с атестирането и повишаването на място в по-горен ранг на прокурори и следователи:\n\nа) организира, координира и контролира движението на атестационните процедури от откриването им с цел своевременното приключване в законоустановените срокове;\n\nб) осъществява дейност по събиране, проверка и обобщаване на постъпилата от органите на съдебната власт и Инспектората на Висшия съдебен съвет информация и документи, относими към Единния формуляр за атестиране съгласно нормативната уредба в областта на атестирането;\n\nв) води кореспонденцията с органите на съдебната власт и с атестираните магистрати при провеждане и финализиране на процедурите по Закона за съдебната власт ;\n\nг) обобщава и докладва получените обратно уведомителни части на единните формуляри за атестиране по отношение липсата или наличието на възражения по тях с оглед прилагането на последващите процедурни правила по Закона за съдебната власт ;\n\nд) публикува в регистъра във вътрешната мрежа за обмен на информация в администрацията на Висшия съдебен съвет копия от атестационните формуляри на магистратите по видове органи на съдебната власт;\n\nе) събира, обобщава и анализира постъпилата от органите на съдебната власт информация при изготвянето на мотивирани становища за професионалните качества на кандидатите за участие в избор на административни ръководители;\n\nж) предлага становища на членовете на Комисията по атестирането и конкурсите по предложения за повишаване на място в по-горен ранг;\n\nз) осъществява процесуално представителство по дела, образувани по жалби срещу решения на прокурорската колегия, за приемане на комплексна оценка от атестиране или повишаване на място в по-горен ранг и възнаграждение;\n\n2. във връзка с обявяването и провеждането на конкурси за младши прокурори и младши следователи, за първоначално назначаване, за повишаване и за преместване в органите на Прокуратурата на Република България:\n\nа) обобщава и анализира предложения от органите на съдебна власт във връзка с планирането на длъжности за обявяване на конкурси в органите на Прокуратурата на Република България;\n\nб) организира, координира и осъществява дейности, свързани с подготовката и провеждането на конкурсните процедури, осъществява връзки с органи и институции с оглед обезпечаване по провеждането на писмените и устните изпити;\n\nв) подпомага дейността на Комисията по атестирането и конкурсите при извършване проверка на заявленията и документите на кандидатите за пълнота, както и за съответствието им с изискванията на закона и подзаконовите актове, в т.ч. извършва служебна проверка на обстоятелствата относно съдимостта на кандидатите, с оглед произнасянето на Комисията по допустимостта на кандидатите съобразно условията за заемането на съответната длъжност;\n\nг) оказва организационна и методическа помощ на конкурсните комисии, осъществява взаимодействие с тях, в т.ч. техническа помощ при провеждането на писмените и устните изпити;\n\nд) публикува на интернет страницата на Висшия съдебен съвет списъци с допуснатите и недопуснатите кандидати, графици, указания, хронограми, съобщения, протоколи и резултати от класиране и др.;\n\nе) организира подготовката и провеждането на процедурата по заявяване на желания за назначаване на одобрените кандидати за младши магистрати;\n\nж) осъществява взаимодействие с Националния институт на правосъдието във връзка с обучението на кандидатите за младши прокурори и младши следователи;\n\nз) обобщава, анализира и подготвя информация във връзка с изтичащите срокове на младшите прокурори и младшите следователи и назначаването им на длъжност \"прокурор\" в районните прокуратури и \"следовател\" в следствените отдели в окръжните прокуратури;\n\nи) обобщава декларациите за несъвместимост с оглед изискванията на Закона за съдебната власт съобразно сроковете за подаването им;\n\nй) поддържа и актуализира информация за обявените и приключени конкурсни процедури, като води и архив на същите;\n\n3. във връзка с обявяването на процедури за избор на административен ръководител, определяне изпълняващ функциите на административен ръководител и назначаване на заместник на административния ръководител:\n\nа) организира, координира и осъществява дейности по подготовката и провеждането на процедури за избор на административен ръководител;\n\nб) обработва заявленията на участниците в избора за административен ръководител, като осигурява публично оповестяване на интернет страницата на Висшия съдебен съвет на документите на кандидатите при спазване изискванията на Закона за защита на личните данни ;\n\nв) предоставя на Комисията по атестирането и конкурсите становища по документите на всички кандидати с оглед извършване на проверка и произнасяне по съответствието им с изискванията на Закона за съдебната власт ;\n\nг) поддържа и актуализира информация за обявените и приключени процедури, като води и архив на същите;\n\nд) подготвя документация по предложения във връзка с преназначаването на длъжност на административен ръководител с изтекъл или прекратен мандат, както и при освобождаване от длъжност на заместник на административния ръководител;\n\nе) обобщава и докладва информацията по постъпили предложения за назначаване на заместник на административния ръководител, както и определяне на изпълняващ функциите на административния ръководител в съответствие с изискванията на Закона за съдебната власт ;\n\n4. след влизане в сила на решенията за назначаване по конкурси и процедури за избор на административни ръководители подготвя уведомления за встъпване в длъжност;\n\n5. обобщава и докладва информация за освобождаване от длъжност, възстановяване на длъжност и поощряване на прокурори и следователи в съответствие със законовите предпоставки;\n\n6. във връзка с щатната численост, командироването, регистрите и кадровите дела:\n\nа) поддържа, актуализира, обобщава и анализира бази данни за щатната структура и кадровото състояние на прокуратурите, както и поименния състав на магистратите в органите на съдебната власт;\n\nб) поддържа и актуализира данни и електронни регистри за оптимизиране на щатната численост и длъжности, за командированите прокурори и следователи, както и за прокурорите и следователите наставници в прокуратурата;\n\nв) обобщава, анализира и предлага становища във връзка с провеждането на процедури за оптимизиране щатната численост в прокуратурата и преназначаване на магистрати;\n\nг) поддържа, актуализира и анализира информация в електронна база данни във връзка с процедурите по атестиране - по видове, по проведени и текущи конкурси и процедури по избор на административни ръководители;\n\nд) разработва годишно планиране за предстоящите процедури за атестиране на прокурори и следователи по видове атестиране и органи на съдебната власт;\n\nе) поддържа, актуализира и анализира информация в електронна база данни във връзка с процедурите за повишаване в ранг;\n\nж) разработва становища във връзка с предложения за командироване на прокурори и следователи в съответствие със Закона за съдебната власт ;\n\nз) съставя, води и съхранява кадровото дело на всеки прокурор и следовател в Република България на хартиен и електронен носител;\n\nи) поддържа и актуализира в електронна база данни информация по движението и архивирането на кадровите досиета на прокурори и следователи;\n\n7. разработва анализи, справки и становища във връзка с атестирането, конкурсите и кадровата дейност на прокурори и следователи.\n\nЧл. 75. (Нов - ДВ, бр. 107 от 2024 г.) Дирекция \"Международна дейност, връзки с обществеността и протокол\" осъществява следните функции: 1. по отношение на международната дейност на Висшия съдебен съвет: а) координира и осигурява организационно дейността и контактите на Висшия съдебен съвет с други национални, чуждестранни и международни институции и органите на съдебната власт по въпроси, свързани с международното сътрудничество; б) поддържа информация, необходима за осъществяването на институционалните и международните контакти на Висшия съдебен съвет; в) проучва международните инициативи в сферата на дейност на Висшия съдебен съвет и ги предоставя на вниманието на членовете на Висшия съдебен съвет; г) координира работата на Висшия съдебен съвет във връзка с предоставяне на информация за изготвянето на Информационното табло на ЕС в областта на правосъдието; д) осъществява сътрудничеството между Висшия съдебен съвет и Министерството на правосъдието във връзка с предоставяне на информация за изготвянето на оценка на европейските съдебни системи от Европейската комисия за ефикасност на правосъдието (CEPEJ); е) осъществява сътрудничество с Министерството на правосъдието и координира предоставянето на информация от компетентност на Висшия съдебен съвет във връзка с изготвянето на ежегодните доклади в рамките на Европейския механизъм за върховенството на закона; ж) координира и обобщава информацията от страна на Висшия съдебен съвет по препоръките на Организацията за икономическо сътрудничество и развитие (ОИСР); з) в сътрудничество с други институции организира срещи с представители на Европейската комисия, Европейската комисия за демокрация чрез право (Венецианската комисия), ОИСР, CEPEJ и други международни организации; и) организира и координира дейности, свързани с членството на Висшия съдебен съвет и представители на съдебната власт в Европейската мрежа на съдебните съвети, Балканската и Евро-средиземноморската мрежа на съдебните съвети, Европейската съдебна мрежа по граждански и търговски дела, Европейската съдебна мрежа, Консултативния съвет на европейските съдии (КСЕС), Консултативния съвет на европейските прокурори (КСЕП), Евроджъст, Европейската прокуратура и други международни организации; й) при възлагане от пленума, колегиите, комисиите и главния секретар на Висшия съдебен съвет изготвя и отправя запитвания до чуждестранни съдебни съвети и институции със сходна дейност в рамките на двустранното и многостранното сътрудничество и изготвя преводи и обобщава получените отговори; к) осъществява комуникация с чуждестранни съдебни съвети, изготвя отговори и разпределя по компетентност запитвания, свързани с устройството и функционирането на съдебната власт в Република България; л) организира и координира с Министерството на външните работи и Постоянното представителство на Република България към ЕС участието на представители на съдебната власт като национални експерти в структурите на Европейската комисия и в гражданските мисии на Европейската служба за външна дейност по Общата политика за сигурност и отбрана на Европейския съюз; м) поддържа и актуализира информацията, свързана с международната дейност на Висшия съдебен съвет, на интернет страницата на Висшия съдебен съвет на български и английски език; н) изпълнява и други дейности, свързани с международното сътрудничество в областта на съдебната система; о) организира командировките в чужбина на членовете на Висшия съдебен съвет, магистрати, съдебни служители и експерти, командировани с решение на съдийската колегия, прокурорската колегия и пленума на Висшия съдебен съвет, изготвя заповеди за задгранични командировки; п) води международната кореспонденция на Висшия съдебен съвет и извършва писмени преводи за нуждите на членовете на Висшия съдебен съвет, администрацията на Висшия съдебен съвет и органите на съдебната власт; извършва превод на документи, свързани с участието на представители на съдебната власт в международни срещи; извършва превод при провеждане на международни срещи и мероприятия, а при обоснована необходимост осигурява външни преводачи; р) изготвя, поддържа и актуализира информация за нуждите на Висшия съдебен съвет за командированите в чужбина лица от органите на съдебната власт; с) предоставя своевременно информация на пленума, колегиите и комисиите на Висшия съдебен съвет относно приемането или изменението на европейски регламенти, директиви, актове на Съда на Европейския съюз и на други европейски органи, касаещи дейността на Висшия съдебен съвет и съдебната система, както и извършва анализи при необходимост; т) извършва проучвания и анализ по различни въпроси, касаещи опита на държавите - членки на ЕС, и други държави, в областта на устройството, организацията и управлението на съдебната власт, включително практиката на Съда на Европейския съюз и Европейската комисия за ефективност на правосъдието (CEPEJ); 2. по отношение на връзките с обществеността: а) осигурява взаимодействието на Висшия съдебен съвет със средствата за масово осведомяване; б) участва в изготвянето и осъществяването на информационната политика на Висшия съдебен съвет; в) подпомага представляващия Висшия съдебен съвет, говорителите на колегиите и членовете на Висшия съдебен съвет при организиране и координиране на техни изяви в средствата за масово осведомяване; г) осигурява публичността на дейността на Висшия съдебен съвет, като предоставя информация на средствата за масово осведомяване по въпроси от дневния ред, решения на пленума на Висшия съдебен съвет, на колегиите, на комисиите, по проекти на Висшия съдебен съвет и събития с национален и международен характер; д) осигурява и публикува на официалната интернет страница на Висшия съдебен съвет информация, свързана с изпълнението на функционалните задължения на отдел \"Връзки с обществеността и протокол\"; е) участва в организирането и провеждането на пресконференции и брифинги с участието на членове на Висшия съдебен съвет; ж) организира и провежда информационни кампании за дейността на Висшия съдебен съвет; з) осъществява мониторинг и анализира публикациите в медиите, свързани с Висшия съдебен съвет и съдебната власт, и поддържа архив; и) осигурява координацията и взаимодействието с пресслужбите на другите органи на съдебната власт, ведомства, организации и институции; й) дейностите от букви \"а)\" до \"и)\" се осъществяват под ръководство на представляващия Висшия съдебен съвет или говорителя на съответната колегия; к) уведомяват представляващия Висшия съдебен съвет и говорителите на съдийската и прокурорската колегия в случай на посегателство срещу независимостта на съдебната власт, съдия, прокурор или следовател, като се изготвя протокол за взетото решение по случая; 3. по отношение на протоколната дейност на Висшия съдебен съвет: а) организационно осигуряване на контактите и взаимодействието на Висшия съдебен съвет с други държавни органи, както и с неправителствени организации и поддържане на информация, необходима за осъществяването на институционалните контакти; б) подготвя, координира и осъществява организирането, провеждането и протоколното осигуряване на официални и работни срещи на членове на Висшия съдебен съвет, конференции, кръгли маси, както и други мероприятия в изпълнение на решения на пленума на Висшия съдебен съвет или неговите колегии, както и по разпореждане на представляващия Висшия съдебен съвет или свързани с участието на членове на Висшия съдебен съвет в церемонии, отбелязване на годишнини, форуми и др.; в) организиране и координиране на посещенията на чуждестранни делегации и подготовка на проекти на програми за посещенията им; г) организация на мероприятия в страната и международни форуми, в които участват членове на Висшия съдебен съвет; д) организиране издаването на служебни паспорти и при необходимост на визи на членовете на Висшия съдебен съвет с оглед пътуванията им във връзка с официални посещения и служебни срещи, както в държави - членки на Европейския съюз, така и в трети страни; е) организиране приема, осъществяване на логистика и координация при официални делегации, висши длъжностни лица, представители на български и чуждестранни институции и придружаващите ги лица при посещение в сградата на Висшия съдебен съвет, както и при официални, делови и работни срещи, конференции и др.; ж) координиране и контрол на процеса по осигуряване на печатни, аудио-визуални материали и други във връзка с протоколната дейност на Висшия съдебен съвет и популяризиране дейността на Висшия съдебен съвет; з) извършване и на други протоколни дейности по възлагане от представляващия Висшия съдебен съвет, членове на Висшия съдебен съвет, главния секретар; и) поддържане на регистри, свързани с протоколната дейност на ВСС.\n\nЧл. 75. (Нов - ДВ, бр. 107 от 2024 г.) Дирекция \"Международна дейност, връзки с обществеността и протокол\" осъществява следните функции:\n\n1. по отношение на международната дейност на Висшия съдебен съвет:\n\nа) координира и осигурява организационно дейността и контактите на Висшия съдебен съвет с други национални, чуждестранни и международни институции и органите на съдебната власт по въпроси, свързани с международното сътрудничество;\n\nб) поддържа информация, необходима за осъществяването на институционалните и международните контакти на Висшия съдебен съвет;\n\nв) проучва международните инициативи в сферата на дейност на Висшия съдебен съвет и ги предоставя на вниманието на членовете на Висшия съдебен съвет;\n\nг) координира работата на Висшия съдебен съвет във връзка с предоставяне на информация за изготвянето на Информационното табло на ЕС в областта на правосъдието;\n\nд) осъществява сътрудничеството между Висшия съдебен съвет и Министерството на правосъдието във връзка с предоставяне на информация за изготвянето на оценка на европейските съдебни системи от Европейската комисия за ефикасност на правосъдието (CEPEJ);\n\nе) осъществява сътрудничество с Министерството на правосъдието и координира предоставянето на информация от компетентност на Висшия съдебен съвет във връзка с изготвянето на ежегодните доклади в рамките на Европейския механизъм за върховенството на закона;\n\nж) координира и обобщава информацията от страна на Висшия съдебен съвет по препоръките на Организацията за икономическо сътрудничество и развитие (ОИСР);\n\nз) в сътрудничество с други институции организира срещи с представители на Европейската комисия, Европейската комисия за демокрация чрез право (Венецианската комисия), ОИСР, CEPEJ и други международни организации;\n\nи) организира и координира дейности, свързани с членството на Висшия съдебен съвет и представители на съдебната власт в Европейската мрежа на съдебните съвети, Балканската и Евро-средиземноморската мрежа на съдебните съвети, Европейската съдебна мрежа по граждански и търговски дела, Европейската съдебна мрежа, Консултативния съвет на европейските съдии (КСЕС), Консултативния съвет на европейските прокурори (КСЕП), Евроджъст, Европейската прокуратура и други международни организации;\n\nй) при възлагане от пленума, колегиите, комисиите и главния секретар на Висшия съдебен съвет изготвя и отправя запитвания до чуждестранни съдебни съвети и институции със сходна дейност в рамките на двустранното и многостранното сътрудничество и изготвя преводи и обобщава получените отговори;\n\nк) осъществява комуникация с чуждестранни съдебни съвети, изготвя отговори и разпределя по компетентност запитвания, свързани с устройството и функционирането на съдебната власт в Република България;\n\nл) организира и координира с Министерството на външните работи и Постоянното представителство на Република България към ЕС участието на представители на съдебната власт като национални експерти в структурите на Европейската комисия и в гражданските мисии на Европейската служба за външна дейност по Общата политика за сигурност и отбрана на Европейския съюз;\n\nм) поддържа и актуализира информацията, свързана с международната дейност на Висшия съдебен съвет, на интернет страницата на Висшия съдебен съвет на български и английски език;\n\nн) изпълнява и други дейности, свързани с международното сътрудничество в областта на съдебната система;\n\nо) организира командировките в чужбина на членовете на Висшия съдебен съвет, магистрати, съдебни служители и експерти, командировани с решение на съдийската колегия, прокурорската колегия и пленума на Висшия съдебен съвет, изготвя заповеди за задгранични командировки;\n\nп) води международната кореспонденция на Висшия съдебен съвет и извършва писмени преводи за нуждите на членовете на Висшия съдебен съвет, администрацията на Висшия съдебен съвет и органите на съдебната власт; извършва превод на документи, свързани с участието на представители на съдебната власт в международни срещи; извършва превод при провеждане на международни срещи и мероприятия, а при обоснована необходимост осигурява външни преводачи;\n\nр) изготвя, поддържа и актуализира информация за нуждите на Висшия съдебен съвет за командированите в чужбина лица от органите на съдебната власт;\n\nс) предоставя своевременно информация на пленума, колегиите и комисиите на Висшия съдебен съвет относно приемането или изменението на европейски регламенти, директиви, актове на Съда на Европейския съюз и на други европейски органи, касаещи дейността на Висшия съдебен съвет и съдебната система, както и извършва анализи при необходимост;\n\nт) извършва проучвания и анализ по различни въпроси, касаещи опита на държавите - членки на ЕС, и други държави, в областта на устройството, организацията и управлението на съдебната власт, включително практиката на Съда на Европейския съюз и Европейската комисия за ефективност на правосъдието (CEPEJ);\n\n2. по отношение на връзките с обществеността:\n\nа) осигурява взаимодействието на Висшия съдебен съвет със средствата за масово осведомяване;\n\nб) участва в изготвянето и осъществяването на информационната политика на Висшия съдебен съвет;\n\nв) подпомага представляващия Висшия съдебен съвет, говорителите на колегиите и членовете на Висшия съдебен съвет при организиране и координиране на техни изяви в средствата за масово осведомяване;\n\nг) осигурява публичността на дейността на Висшия съдебен съвет, като предоставя информация на средствата за масово осведомяване по въпроси от дневния ред, решения на пленума на Висшия съдебен съвет, на колегиите, на комисиите, по проекти на Висшия съдебен съвет и събития с национален и международен характер;\n\nд) осигурява и публикува на официалната интернет страница на Висшия съдебен съвет информация, свързана с изпълнението на функционалните задължения на отдел \"Връзки с обществеността и протокол\";\n\nе) участва в организирането и провеждането на пресконференции и брифинги с участието на членове на Висшия съдебен съвет;\n\nж) организира и провежда информационни кампании за дейността на Висшия съдебен съвет;\n\nз) осъществява мониторинг и анализира публикациите в медиите, свързани с Висшия съдебен съвет и съдебната власт, и поддържа архив;\n\nи) осигурява координацията и взаимодействието с пресслужбите на другите органи на съдебната власт, ведомства, организации и институции;\n\nй) дейностите от букви \"а)\" до \"и)\" се осъществяват под ръководство на представляващия Висшия съдебен съвет или говорителя на съответната колегия;\n\nк) уведомяват представляващия Висшия съдебен съвет и говорителите на съдийската и прокурорската колегия в случай на посегателство срещу независимостта на съдебната власт, съдия, прокурор или следовател, като се изготвя протокол за взетото решение по случая;\n\n3. по отношение на протоколната дейност на Висшия съдебен съвет:\n\nа) организационно осигуряване на контактите и взаимодействието на Висшия съдебен съвет с други държавни органи, както и с неправителствени организации и поддържане на информация, необходима за осъществяването на институционалните контакти;\n\nб) подготвя, координира и осъществява организирането, провеждането и протоколното осигуряване на официални и работни срещи на членове на Висшия съдебен съвет, конференции, кръгли маси, както и други мероприятия в изпълнение на решения на пленума на Висшия съдебен съвет или неговите колегии, както и по разпореждане на представляващия Висшия съдебен съвет или свързани с участието на членове на Висшия съдебен съвет в церемонии, отбелязване на годишнини, форуми и др.;\n\nв) организиране и координиране на посещенията на чуждестранни делегации и подготовка на проекти на програми за посещенията им;\n\nг) организация на мероприятия в страната и международни форуми, в които участват членове на Висшия съдебен съвет;\n\nд) организиране издаването на служебни паспорти и при необходимост на визи на членовете на Висшия съдебен съвет с оглед пътуванията им във връзка с официални посещения и служебни срещи, както в държави - членки на Европейския съюз, така и в трети страни;\n\nе) организиране приема, осъществяване на логистика и координация при официални делегации, висши длъжностни лица, представители на български и чуждестранни институции и придружаващите ги лица при посещение в сградата на Висшия съдебен съвет, както и при официални, делови и работни срещи, конференции и др.;\n\nж) координиране и контрол на процеса по осигуряване на печатни, аудио-визуални материали и други във връзка с протоколната дейност на Висшия съдебен съвет и популяризиране дейността на Висшия съдебен съвет;\n\nз) извършване и на други протоколни дейности по възлагане от представляващия Висшия съдебен съвет, членове на Висшия съдебен съвет, главния секретар;\n\nи) поддържане на регистри, свързани с протоколната дейност на ВСС.\n\nЧл. 76. Дирекция \"Човешки ресурси, административно и техническо обслужване и класифицирана информация\" осъществява следните функции: 1. във връзка с управлението на човешките ресурси във Висшия съдебен съвет и в администрацията на органите на съдебната власт: а) организира провеждането на конкурси за назначаване на служители, набирането и подбора на служителите в администрацията на Висшия съдебен съвет; б) (доп. - ДВ, бр. 107 от 2024 г.) изготвя и съхранява актовете, свързани с възникването, изменението и прекратяването на трудовите правоотношения във Висшия съдебен съвет, и други актове от областта на управлението на човешките ресурси, с изключение на тези, с които се налагат дисциплинарни наказания; в) изготвя, актуализира и съхранява длъжностните и поименните разписания на длъжностите във Висшия съдебен съвет; г) организира и подпомага разработването и актуализирането на длъжностните характеристики на служителите в администрацията на Висшия съдебен съвет и съхранява утвърдените такива; д) организира дейностите по оценяването на изпълнението на длъжността на служителите от администрацията на Висшия съдебен съвет; е) (отм. - ДВ, бр. 107 от 2024 г.) ж) осигурява изготвянето на служебни карти на членовете на Висшия съдебен съвет и на служителите от администрацията на Висшия съдебен съвет и води регистър за изготвените такива; з) (изм. и доп. - ДВ, бр. 107 от 2024 г.) води и съхранява личните трудови досиета на членовете на Висшия съдебен съвет, на дирекция \"Вътрешен одит\" и на служителите от администрацията на Висшия съдебен съвет; и) организира обучението на служителите от администрацията на Висшия съдебен съвет, предлага за утвърждаване от главния секретар на годишен обучителен календар и води регистър за проведените обучения; й) извършва дейностите по осигуряване на здравословни и безопасни условия на труд във Висшия съдебен съвет; к) (изм. - ДВ, бр. 107 от 2024 г.) поддържа публичния регистър на декларации по чл. 49 от Закона за противодействие на корупцията , подадени от служителите на администрацията на Висшия съдебен съвет, на главния секретар и на дирекция \"Вътрешен одит\"; л) (отм. - ДВ, бр. 107 от 2024 г.) м) организира и подготвя заседанията на комисиите \"Съдебна администрация\" към съдийската и прокурорската колегия, като: аа) събира, обобщава и контролира изготвянето на щатните разписания на органите на съдебната власт относно длъжностите за съдебни служители; бб) обработва предложенията на административните ръководители за промени в броя на съдебните служители, за разкриване на нови и за съкращаване на длъжности; вв) води регистри и статистики, възложени от комисиите \"Съдебна администрация\" към съдийската и прокурорската колегия; гг) участва/изготвя проекти на методически указания за работата на съдебната администрация; дд) участва/изготвя проекти на типови характеристики по длъжности за съдебните служители в органите на съдебната власт; ее) (изм. - ДВ, бр. 107 от 2024 г.) участва в подготовката на проектите на Класификатор на длъжностите по чл. 341, ал. 1 от Закона за съдебната власт ; 2. във връзка с административното обслужване на пленума и на колегиите на Висшия съдебен съвет: а) осигурява организационно заседанията на пленума и на колегиите; б) приема и обобщава в проект предложенията за включване в дневния ред за заседанията на пленума и на колегиите; в) въвежда материалите за разглеждане от пленума и от колегиите в програмен продукт за провеждане на безхартиени заседания; г) (отм. - ДВ, бр. 107 от 2024 г.) д) въвежда информация за разглежданите предложения в програмния продукт за отразяване на вота на членовете на Висшия съдебен съвет; е) (отм. - ДВ, бр. 107 от 2024 г.) ж) съхранява в оригинал приетите актове на пленума и колегиите на Висшия съдебен съвет; з) съхранява пълните стенографски протоколи и кратките протоколи за приетите решения от заседанията на пленума и на колегиите с приложени към тях оригинали на разгледаните материали; и) изготвя извлечения от пълните стенографски протоколи и кратките протоколи за приетите решения от заседанията на пленума и на колегиите; й) (изм. - ДВ, бр. 107 от 2024 г.) координира изготвянето на съпроводителни писма към извлеченията от кратките протоколи за приетите решения от заседанията на пленума и на колегиите и изпращането им на заинтересованите органи и лица в срок 3 работни дни след изготвянето на краткия протокол; к) (отм. - ДВ, бр. 107 от 2024 г.) л) води електронен служебен регистър за изпълнението на решенията на пленума и на колегиите; м) (изм. и доп. - ДВ, бр. 107 от 2024 г.) изготвя, координира и контролира графика за ползване на залите в сградата на Висшия съдебен съвет и подпомага други структурни звена при подготовката и провеждането на заседания на работни групи, срещи и др.; н) (отм. - ДВ, бр. 107 от 2024 г.) 3. във връзка с деловодното обслужване и архивната дейност: а) (изм. и доп. - ДВ, бр. 107 от 2024 г.) администрира, въвежда и поддържа база данни в административната информационна система за управление на документооборота във Висшия съдебен съвет; б) приема, регистрира, разпределя и отразява движението на входящата и вътрешната кореспонденция според нейните адресати; в) регистрира и експедира изходящата кореспонденция; г) организира приемането, обработването, комплектуването, съхраняването и използването на документите в текущия и учрежденския архив; д) извършва справки и изготвя заверени копия на документи, съхранявани в текущия и учрежденския архив; е) организира експертизата за ценността на документите от учрежденския архив, тяхната обработка и предаване в Централния държавен архив; ж) участва в подготовката за унищожаване на неценни документи с изтекъл срок на съхранение; 4. във връзка с транспортното обслужване, материално-техническото снабдяване и поддръжката на административните сгради на Висшия съдебен съвет: а) осъществява транспортното обслужване на членовете и администрацията на Висшия съдебен съвет; б) организира дейностите по приемането, регистрирането, експлоатацията, ремонта, поддръжката и бракуването на моторните превозни средства; в) осигурява техническото обслужване и поддръжката на административните сгради на Висшия съдебен съвет, системите и съоръженията и заявява текущи строително-ремонтни работи; г) организира и контролира спазването на нормативните и техническите изисквания за противопожарна защита в административните сгради на Висшия съдебен съвет; д) организира и осъществява материално-техническото снабдяване на Висшия съдебен съвет с машини, съоръжения, резервни части, инвентар, организационна техника, консумативи и материали; е) организира и осигурява почистването и отговаря за санитарно-хигиенните условия в административните сгради на Висшия съдебен съвет; 5. по отношение на класифицираната информация: а) разработва план за защита на класифицираната информация чрез организационни, физически и технически средства; б) организира процедурите за проучване по чл. 47 от Закона за защита на класифицираната информация и води регистър на издадените разрешения; в) следи за правилното определяне на нивото на класификация на информацията във Висшия съдебен съвет; г) извършва периодични проверки за движението и отчетността на материалите и документите, съдържащи класифицирана информация, както и води на отчет случаите на нерегламентиран достъп и взетите мерки; д) организира и провежда обучение в областта на защитата на класифицираната информация; е) поддържа регистратура за класифицирана информация; ж) отговаря за наличността и за правилното отчитане, приемане, използване, разпределяне, раздаване, събиране и съхраняване на материали, съдържащи класифицирана информация; з) съхранява списъците на служителите, допуснати до работа с материали, съдържащи класифицирана информация; и) следи за сроковете за защита на класифицираната информация; й) организира своевременното предаване в архива на материалите с премахнато ниво на класификация; к) (нова - ДВ, бр. 107 от 2024 г.) организира и контролира дейностите, свързани с управление при извънредни ситуации и кризи и отбранително-мобилизационна подготовка; л) (нова - ДВ, бр. 107 от 2024 г.) организира и контролира изработването на военновременен план, план за привеждане в готовност за работа във военно време, план при бедствия и извънредни ситуации и дейностите със съответните ведомства и служби, свързани със защитата на населението при бедствия и аварии и извънредни ситуации; м) (нова - ДВ, бр. 107 от 2024 г.) организира и поддържа системата за оповестяване при извънредни ситуации и степен на готовност; н) (нова - ДВ, бр. 107 от 2024 г.) разработва документи и изготвя материали, свързани с отбранително-мобилизационната подготовка на Висшия съдебен съвет.\n\nЧл. 76. Дирекция \"Човешки ресурси, административно и техническо обслужване и класифицирана информация\" осъществява следните функции:\n\n1. във връзка с управлението на човешките ресурси във Висшия съдебен съвет и в администрацията на органите на съдебната власт:\n\nа) организира провеждането на конкурси за назначаване на служители, набирането и подбора на служителите в администрацията на Висшия съдебен съвет;\n\nб) (доп. - ДВ, бр. 107 от 2024 г.) изготвя и съхранява актовете, свързани с възникването, изменението и прекратяването на трудовите правоотношения във Висшия съдебен съвет, и други актове от областта на управлението на човешките ресурси, с изключение на тези, с които се налагат дисциплинарни наказания;\n\nв) изготвя, актуализира и съхранява длъжностните и поименните разписания на длъжностите във Висшия съдебен съвет;\n\nг) организира и подпомага разработването и актуализирането на длъжностните характеристики на служителите в администрацията на Висшия съдебен съвет и съхранява утвърдените такива;\n\nд) организира дейностите по оценяването на изпълнението на длъжността на служителите от администрацията на Висшия съдебен съвет;\n\nе) (отм. - ДВ, бр. 107 от 2024 г.)\n\nж) осигурява изготвянето на служебни карти на членовете на Висшия съдебен съвет и на служителите от администрацията на Висшия съдебен съвет и води регистър за изготвените такива;\n\nз) (изм. и доп. - ДВ, бр. 107 от 2024 г.) води и съхранява личните трудови досиета на членовете на Висшия съдебен съвет, на дирекция \"Вътрешен одит\" и на служителите от администрацията на Висшия съдебен съвет;\n\nи) организира обучението на служителите от администрацията на Висшия съдебен съвет, предлага за утвърждаване от главния секретар на годишен обучителен календар и води регистър за проведените обучения;\n\nй) извършва дейностите по осигуряване на здравословни и безопасни условия на труд във Висшия съдебен съвет;\n\nк) (изм. - ДВ, бр. 107 от 2024 г.) поддържа публичния регистър на декларации по чл. 49 от Закона за противодействие на корупцията , подадени от служителите на администрацията на Висшия съдебен съвет, на главния секретар и на дирекция \"Вътрешен одит\";\n\nл) (отм. - ДВ, бр. 107 от 2024 г.)\n\nм) организира и подготвя заседанията на комисиите \"Съдебна администрация\" към съдийската и прокурорската колегия, като:\n\nаа) събира, обобщава и контролира изготвянето на щатните разписания на органите на съдебната власт относно длъжностите за съдебни служители;\n\nбб) обработва предложенията на административните ръководители за промени в броя на съдебните служители, за разкриване на нови и за съкращаване на длъжности;\n\nвв) води регистри и статистики, възложени от комисиите \"Съдебна администрация\" към съдийската и прокурорската колегия;\n\nгг) участва/изготвя проекти на методически указания за работата на съдебната администрация;\n\nдд) участва/изготвя проекти на типови характеристики по длъжности за съдебните служители в органите на съдебната власт;\n\nее) (изм. - ДВ, бр. 107 от 2024 г.) участва в подготовката на проектите на Класификатор на длъжностите по чл. 341, ал. 1 от Закона за съдебната власт ;\n\n2. във връзка с административното обслужване на пленума и на колегиите на Висшия съдебен съвет:\n\nа) осигурява организационно заседанията на пленума и на колегиите;\n\nб) приема и обобщава в проект предложенията за включване в дневния ред за заседанията на пленума и на колегиите;\n\nв) въвежда материалите за разглеждане от пленума и от колегиите в програмен продукт за провеждане на безхартиени заседания;\n\nг) (отм. - ДВ, бр. 107 от 2024 г.)\n\nд) въвежда информация за разглежданите предложения в програмния продукт за отразяване на вота на членовете на Висшия съдебен съвет;\n\nе) (отм. - ДВ, бр. 107 от 2024 г.)\n\nж) съхранява в оригинал приетите актове на пленума и колегиите на Висшия съдебен съвет;\n\nз) съхранява пълните стенографски протоколи и кратките протоколи за приетите решения от заседанията на пленума и на колегиите с приложени към тях оригинали на разгледаните материали;\n\nи) изготвя извлечения от пълните стенографски протоколи и кратките протоколи за приетите решения от заседанията на пленума и на колегиите;\n\nй) (изм. - ДВ, бр. 107 от 2024 г.) координира изготвянето на съпроводителни писма към извлеченията от кратките протоколи за приетите решения от заседанията на пленума и на колегиите и изпращането им на заинтересованите органи и лица в срок 3 работни дни след изготвянето на краткия протокол;\n\nк) (отм. - ДВ, бр. 107 от 2024 г.)\n\nл) води електронен служебен регистър за изпълнението на решенията на пленума и на колегиите;\n\nм) (изм. и доп. - ДВ, бр. 107 от 2024 г.) изготвя, координира и контролира графика за ползване на залите в сградата на Висшия съдебен съвет и подпомага други структурни звена при подготовката и провеждането на заседания на работни групи, срещи и др.;\n\nн) (отм. - ДВ, бр. 107 от 2024 г.)\n\n3. във връзка с деловодното обслужване и архивната дейност:\n\nа) (изм. и доп. - ДВ, бр. 107 от 2024 г.) администрира, въвежда и поддържа база данни в административната информационна система за управление на документооборота във Висшия съдебен съвет;\n\nб) приема, регистрира, разпределя и отразява движението на входящата и вътрешната кореспонденция според нейните адресати;\n\nв) регистрира и експедира изходящата кореспонденция;\n\nг) организира приемането, обработването, комплектуването, съхраняването и използването на документите в текущия и учрежденския архив;\n\nд) извършва справки и изготвя заверени копия на документи, съхранявани в текущия и учрежденския архив;\n\nе) организира експертизата за ценността на документите от учрежденския архив, тяхната обработка и предаване в Централния държавен архив;\n\nж) участва в подготовката за унищожаване на неценни документи с изтекъл срок на съхранение;\n\n4. във връзка с транспортното обслужване, материално-техническото снабдяване и поддръжката на административните сгради на Висшия съдебен съвет:\n\nа) осъществява транспортното обслужване на членовете и администрацията на Висшия съдебен съвет;\n\nб) организира дейностите по приемането, регистрирането, експлоатацията, ремонта, поддръжката и бракуването на моторните превозни средства;\n\nв) осигурява техническото обслужване и поддръжката на административните сгради на Висшия съдебен съвет, системите и съоръженията и заявява текущи строително-ремонтни работи;\n\nг) организира и контролира спазването на нормативните и техническите изисквания за противопожарна защита в административните сгради на Висшия съдебен съвет;\n\nд) организира и осъществява материално-техническото снабдяване на Висшия съдебен съвет с машини, съоръжения, резервни части, инвентар, организационна техника, консумативи и материали;\n\nе) организира и осигурява почистването и отговаря за санитарно-хигиенните условия в административните сгради на Висшия съдебен съвет;\n\n5. по отношение на класифицираната информация:\n\nа) разработва план за защита на класифицираната информация чрез организационни, физически и технически средства;\n\nб) организира процедурите за проучване по чл. 47 от Закона за защита на класифицираната информация и води регистър на издадените разрешения;\n\nв) следи за правилното определяне на нивото на класификация на информацията във Висшия съдебен съвет;\n\nг) извършва периодични проверки за движението и отчетността на материалите и документите, съдържащи класифицирана информация, както и води на отчет случаите на нерегламентиран достъп и взетите мерки;\n\nд) организира и провежда обучение в областта на защитата на класифицираната информация;\n\nе) поддържа регистратура за класифицирана информация;\n\nж) отговаря за наличността и за правилното отчитане, приемане, използване, разпределяне, раздаване, събиране и съхраняване на материали, съдържащи класифицирана информация;\n\nз) съхранява списъците на служителите, допуснати до работа с материали, съдържащи класифицирана информация;\n\nи) следи за сроковете за защита на класифицираната информация;\n\nй) организира своевременното предаване в архива на материалите с премахнато ниво на класификация;\n\nк) (нова - ДВ, бр. 107 от 2024 г.) организира и контролира дейностите, свързани с управление при извънредни ситуации и кризи и отбранително-мобилизационна подготовка;\n\nл) (нова - ДВ, бр. 107 от 2024 г.) организира и контролира изработването на военновременен план, план за привеждане в готовност за работа във военно време, план при бедствия и извънредни ситуации и дейностите със съответните ведомства и служби, свързани със защитата на населението при бедствия и аварии и извънредни ситуации;\n\nм) (нова - ДВ, бр. 107 от 2024 г.) организира и поддържа системата за оповестяване при извънредни ситуации и степен на готовност;\n\nн) (нова - ДВ, бр. 107 от 2024 г.) разработва документи и изготвя материали, свързани с отбранително-мобилизационната подготовка на Висшия съдебен съвет.\n\nЧл. 77. (Нов - ДВ, бр. 107 от 2024 г.) Дирекция \"Дисциплинарна дейност\" осъществява следните функции: 1. подпомага комисиите по дисциплинарните производства към колегиите при разглеждане на предложенията от органите и лицата по чл. 312 от Закона за съдебната власт за налагане на дисциплинарни наказания и при разглеждане на постъпилите заповеди на административни ръководители за налагане на дисциплинарни наказания \"забележка\" на съдии, прокурори и следователи; 2. подпомага комисиите по дисциплинарните производства към колегиите при разглеждане на заповеди на административните ръководители за обръщане на внимание по чл. 327, ал. 1 от Закона за съдебната власт на магистрата и за прилагането към кадровото досие; 3. поддържа и актуализира следните регистри по колегии: вътрешен регистър на дисциплинарните дела; публичен регистър на дисциплинарните производства по Закона за съдебната власт ; вътрешен регистър на наказателни производства, по които като обвиняеми са привлечени съдия, прокурор или следовател; вътрешен регистър на заповедите на административни ръководители по чл. 327 от Закона за съдебната власт ; 4. създава досиета по образуваните дисциплинарни дела и преписки по заповеди на административни ръководители и води цялата кореспонденция по движението им; 5. подпомага дисциплинарните състави към съответните колегии при осъществяването на правомощията им; 6. подпомага колегиите на Висшия съдебен съвет при анализиране и обобщаване на резултатите по дисциплинарните производства, включително съдебната практика; 7. осъществява процесуално представителство по дисциплинарни дела и преписки; 8. докладва в комисиите по дисциплинарните производства постъпилата информация от Инспектората към Висшия съдебен съвет съгласно чл. 54, ал. 1, т. 5 от Закона за съдебната власт , както и данните от главния инспектор и министъра на правосъдието по чл. 60м от Закона за съдебната власт ; 9. изготвя проект на анализ на данните по чл. 60м от Закона за съдебната власт ; 10. докладва в комисиите по дисциплинарните производства постъпилата информация от административните ръководители по извършени проверки в районните, окръжните, административните и апелативните съдилища и прокуратурите.\n\nЧл. 77. (Нов - ДВ, бр. 107 от 2024 г.) Дирекция \"Дисциплинарна дейност\" осъществява следните функции:\n\n1. подпомага комисиите по дисциплинарните производства към колегиите при разглеждане на предложенията от органите и лицата по чл. 312 от Закона за съдебната власт за налагане на дисциплинарни наказания и при разглеждане на постъпилите заповеди на административни ръководители за налагане на дисциплинарни наказания \"забележка\" на съдии, прокурори и следователи;\n\n2. подпомага комисиите по дисциплинарните производства към колегиите при разглеждане на заповеди на административните ръководители за обръщане на внимание по чл. 327, ал. 1 от Закона за съдебната власт на магистрата и за прилагането към кадровото досие;\n\n3. поддържа и актуализира следните регистри по колегии: вътрешен регистър на дисциплинарните дела; публичен регистър на дисциплинарните производства по Закона за съдебната власт ; вътрешен регистър на наказателни производства, по които като обвиняеми са привлечени съдия, прокурор или следовател; вътрешен регистър на заповедите на административни ръководители по чл. 327 от Закона за съдебната власт ;\n\n4. създава досиета по образуваните дисциплинарни дела и преписки по заповеди на административни ръководители и води цялата кореспонденция по движението им;\n\n5. подпомага дисциплинарните състави към съответните колегии при осъществяването на правомощията им;\n\n6. подпомага колегиите на Висшия съдебен съвет при анализиране и обобщаване на резултатите по дисциплинарните производства, включително съдебната практика;\n\n7. осъществява процесуално представителство по дисциплинарни дела и преписки;\n\n8. докладва в комисиите по дисциплинарните производства постъпилата информация от Инспектората към Висшия съдебен съвет съгласно чл. 54, ал. 1, т. 5 от Закона за съдебната власт , както и данните от главния инспектор и министъра на правосъдието по чл. 60м от Закона за съдебната власт ;\n\n9. изготвя проект на анализ на данните по чл. 60м от Закона за съдебната власт ;\n\n10. докладва в комисиите по дисциплинарните производства постъпилата информация от административните ръководители по извършени проверки в районните, окръжните, административните и апелативните съдилища и прокуратурите.\n\nЧл. 77а. (Нов - ДВ, бр. 107 от 2024 г.) Дирекция \"Съдебна карта, натовареност и съдебна статистика\" осъществява следните функции: 1. По отношение на съдебната карта и натовареността: а) осигурява експертно участие в съответната комисия, от чиято компетентност са съдебната карта, натовареността и съдебната статистика; б) инициира пред съответната комисия, от чиято компетентност са съдебната карта, натовареността и съдебната статистика, предложения за законодателни промени, касаещи съдебната карта и натовареността; в) участва в изготвянето, допълването и актуализирането на правила, инструкции, правилници и др., уреждащи натовареността на съдилищата и на отделните съдии с цел ефективно разрешаване на въпроси, свързани с неравномерна и висока натовареност; г) проучва, анализира и изготвя становища по постъпили предложения за промяна на съдебната карта чрез промени в границата на съдебните райони; д) осъществява наблюдение върху факторите, които влияят на териториалната структура на органите на съдебната власт и съдебните им райони, и предлага промяна на съдебната карта; е) изготвя проект на анализ на натовареността на съдилищата по чл. 23, ал. 5, т. 12 от Закона за съдебната власт ; ж) участва в изготвянето на проекти на предложения до комисията, в чиято компетентност е съдебната карта, натовареността и съдебната статистика, относно създаване или закриване на съдилища, промяна на съдебните райони и седалищата на съдилищата, които да внесе за разглеждане от пленума съобразно отчетената степен на натовареност на съдиите и съдилищата; з) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия при постъпили предложения за изменения и допълнения на Правилата за оценка на натовареността на съдиите; и) осъществява всички административно-организационни дейности, свързани с въвеждането на различни правни институти и механизми, касаещи натовареността и съдебната карта; к) извършва анализ, след края на всеки отчетен период, на данните за показателите за оценка на натовареността на съдиите и съдилищата и при необходимост предлага проект на изменение и допълнение на Правилата за оценка на натовареността на съдиите; л) осъществява цялостен мониторинг на показателите, характеризиращи натовареността на съдилищата; м) осъществява методическа помощ и координация по отношение на дейностите, свързани със съдебната карта и натовареността на органите на съдебната власт; н) координира и осигурява организационно дейността на Висшия съдебен съвет с други национални институции и органите на съдебната власт по въпроси, свързани със съдебната карта и натовареността; о) участва в организирането и провеждането на обществени обсъждания и кръгли маси във връзка с оптимизиране структурата и организацията на дейността на съдилищата от конкретен съдебен район; п) поддържа и актуализира информация за съдебните райони и седалищата на органите на съдебната власт; р) изпълнява и други дейности, свързани с междуинституционалното сътрудничество в областта на съдебната карта и натовареността. 2. По отношение на съдебната статистика: а) изготвя и предлага за утвърждаване от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на статистически форми и методически указания за попълването им; б) изпраща до районните, окръжните, административните, военните и апелативните съдилища актуализирани статистически формуляри и методически указания за попълването им; в) събира, обработва, обобщава и съхранява шестмесечни и годишни отчети за дейността на съдилищата в Република България; г) публикува на интернет страницата на Висшия съдебен съвет обобщени шестмесечни и годишни статистически данни за дейността на съдилищата; д) въз основа на обобщените статистически данни за натовареността на съдилищата отчита степента на натовареност; е) извършва анализи на крайните резултати след приключване на периодичната обработка на статистическата информация; ж) извършва сравнителен анализ на показателите, характеризиращи дейността и определящи натовареността на съдилищата; з) извършва дейности по организиране, координиране и приемане от съответната комисия, в чиято компетентност са съдебната карта, натовареността и съдебната статистика, на обобщена информация за образуването, движението и приключването на делата във Върховния касационен съд и Върховния административен съд; и) публикува на интернет страницата на Висшия съдебен съвет обобщената статистическа информация, предоставена от Върховния касационен съд и Върховния административен съд; й) изготвя статистически анализи и предложения за оптимизиране на дейността по статистическата отчетност в органите на съдебна власт; к) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия, по отношение на предложения за изменения и допълнения на Номенклатурата на статистическите кодове по видовете дела и приложенията към Правилата за оценка на натовареността на съдиите; л) изготвя и предлага за приемане от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на Номенклатурата на статистическите кодове по видовете дела и приложенията към Правилата за оценка на натовареността на съдиите; м) подпомага дейността на комисиите към колегиите и пленума на Висшия съдебен съвет чрез предоставяне на справки с данни от събраната и обобщената статистическа информация за движението на делата и натовареността на магистратите; н) изготвя справки, информации и доклади със статистически данни, налични в базата данни на Висшия съдебен съвет, по искания от национални и международни институции, юридически и физически лица; о) предоставя на дирекция \"Правна\" справки със статистически данни, налични в базата данни на Висшия съдебен съвет, във връзка със заявления за достъп до обществена информация съгласно Вътрешните правила за достъп до обществена информация във Висшия съдебен съвет; п) осъществява методическа помощ и координация по отношение на дейностите, свързани със събиране и обработване на статистическа информация на органите на съдебната власт; р) изготвя нови и актуализира съществуващи функционални задания за създаване, внедряване и надграждане на всички информационни системи и техните модули, които са предназначени за отчитане и намаляване на натовареността на съдиите, както и осъществява текущ мониторинг и методическо ръководство във функционирането и развитието на същите, като изготвя предложения за надграждането им; координира работата по дефиниране на функционални изисквания с вътрешни и външни специалисти и експерти; изготвя периодични доклади и препоръки за подобрения с цел оптимизиране на функционалността на системите; провежда тестове и оценка на нови и съществуващи модули, като събира обратна връзка от потребителите; участва в разработването на методически указания за използване на информационните системи и провежда обучения за потребителите с цел правилното им приложение; предоставя консултации и оказва методическа помощ на съдиите и съдебните служители при възникнали въпроси и затруднения при работа със системите.\n\nЧл. 77а. (Нов - ДВ, бр. 107 от 2024 г.) Дирекция \"Съдебна карта, натовареност и съдебна статистика\" осъществява следните функции:\n\n1. По отношение на съдебната карта и натовареността:\n\nа) осигурява експертно участие в съответната комисия, от чиято компетентност са съдебната карта, натовареността и съдебната статистика;\n\nб) инициира пред съответната комисия, от чиято компетентност са съдебната карта, натовареността и съдебната статистика, предложения за законодателни промени, касаещи съдебната карта и натовареността;\n\nв) участва в изготвянето, допълването и актуализирането на правила, инструкции, правилници и др., уреждащи натовареността на съдилищата и на отделните съдии с цел ефективно разрешаване на въпроси, свързани с неравномерна и висока натовареност;\n\nг) проучва, анализира и изготвя становища по постъпили предложения за промяна на съдебната карта чрез промени в границата на съдебните райони;\n\nд) осъществява наблюдение върху факторите, които влияят на териториалната структура на органите на съдебната власт и съдебните им райони, и предлага промяна на съдебната карта;\n\nе) изготвя проект на анализ на натовареността на съдилищата по чл. 23, ал. 5, т. 12 от Закона за съдебната власт ;\n\nж) участва в изготвянето на проекти на предложения до комисията, в чиято компетентност е съдебната карта, натовареността и съдебната статистика, относно създаване или закриване на съдилища, промяна на съдебните райони и седалищата на съдилищата, които да внесе за разглеждане от пленума съобразно отчетената степен на натовареност на съдиите и съдилищата;\n\nз) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия при постъпили предложения за изменения и допълнения на Правилата за оценка на натовареността на съдиите;\n\nи) осъществява всички административно-организационни дейности, свързани с въвеждането на различни правни институти и механизми, касаещи натовареността и съдебната карта;\n\nк) извършва анализ, след края на всеки отчетен период, на данните за показателите за оценка на натовареността на съдиите и съдилищата и при необходимост предлага проект на изменение и допълнение на Правилата за оценка на натовареността на съдиите;\n\nл) осъществява цялостен мониторинг на показателите, характеризиращи натовареността на съдилищата;\n\nм) осъществява методическа помощ и координация по отношение на дейностите, свързани със съдебната карта и натовареността на органите на съдебната власт;\n\nн) координира и осигурява организационно дейността на Висшия съдебен съвет с други национални институции и органите на съдебната власт по въпроси, свързани със съдебната карта и натовареността;\n\nо) участва в организирането и провеждането на обществени обсъждания и кръгли маси във връзка с оптимизиране структурата и организацията на дейността на съдилищата от конкретен съдебен район;\n\nп) поддържа и актуализира информация за съдебните райони и седалищата на органите на съдебната власт;\n\nр) изпълнява и други дейности, свързани с междуинституционалното сътрудничество в областта на съдебната карта и натовареността.\n\n2. По отношение на съдебната статистика:\n\nа) изготвя и предлага за утвърждаване от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на статистически форми и методически указания за попълването им;\n\nб) изпраща до районните, окръжните, административните, военните и апелативните съдилища актуализирани статистически формуляри и методически указания за попълването им;\n\nв) събира, обработва, обобщава и съхранява шестмесечни и годишни отчети за дейността на съдилищата в Република България;\n\nг) публикува на интернет страницата на Висшия съдебен съвет обобщени шестмесечни и годишни статистически данни за дейността на съдилищата;\n\nд) въз основа на обобщените статистически данни за натовареността на съдилищата отчита степента на натовареност;\n\nе) извършва анализи на крайните резултати след приключване на периодичната обработка на статистическата информация;\n\nж) извършва сравнителен анализ на показателите, характеризиращи дейността и определящи натовареността на съдилищата;\n\nз) извършва дейности по организиране, координиране и приемане от съответната комисия, в чиято компетентност са съдебната карта, натовареността и съдебната статистика, на обобщена информация за образуването, движението и приключването на делата във Върховния касационен съд и Върховния административен съд;\n\nи) публикува на интернет страницата на Висшия съдебен съвет обобщената статистическа информация, предоставена от Върховния касационен съд и Върховния административен съд;\n\nй) изготвя статистически анализи и предложения за оптимизиране на дейността по статистическата отчетност в органите на съдебна власт;\n\nк) подпомага дейността на работните групи по граждански, търговски и фирмени дела, наказателни дела и административни дела, сформирани към комисия \"Съдебна карта, натовареност и съдебна статистика\" към съдийската колегия, по отношение на предложения за изменения и допълнения на Номенклатурата на статистическите кодове по видовете дела и приложенията към Правилата за оценка на натовареността на съдиите;\n\nл) изготвя и предлага за приемане от съответната комисия, в чиято компетентност са съдебната карта, натовареността и съдебната статистика, проекти на изменение и допълнение на Номенклатурата на статистическите кодове по видовете дела и приложенията към Правилата за оценка на натовареността на съдиите;\n\nм) подпомага дейността на комисиите към колегиите и пленума на Висшия съдебен съвет чрез предоставяне на справки с данни от събраната и обобщената статистическа информация за движението на делата и натовареността на магистратите;\n\nн) изготвя справки, информации и доклади със статистически данни, налични в базата данни на Висшия съдебен съвет, по искания от национални и международни институции, юридически и физически лица;\n\nо) предоставя на дирекция \"Правна\" справки със статистически данни, налични в базата данни на Висшия съдебен съвет, във връзка със заявления за достъп до обществена информация съгласно Вътрешните правила за достъп до обществена информация във Висшия съдебен съвет;\n\nп) осъществява методическа помощ и координация по отношение на дейностите, свързани със събиране и обработване на статистическа информация на органите на съдебната власт;\n\nр) изготвя нови и актуализира съществуващи функционални задания за създаване, внедряване и надграждане на всички информационни системи и техните модули, които са предназначени за отчитане и намаляване на натовареността на съдиите, както и осъществява текущ мониторинг и методическо ръководство във функционирането и развитието на същите, като изготвя предложения за надграждането им; координира работата по дефиниране на функционални изисквания с вътрешни и външни специалисти и експерти; изготвя периодични доклади и препоръки за подобрения с цел оптимизиране на функционалността на системите; провежда тестове и оценка на нови и съществуващи модули, като събира обратна връзка от потребителите; участва в разработването на методически указания за използване на информационните системи и провежда обучения за потребителите с цел правилното им приложение; предоставя консултации и оказва методическа помощ на съдиите и съдебните служители при възникнали въпроси и затруднения при работа със системите.\n\nЧл. 78. (1) Звено \"Финансови контрольори\" е на пряко подчинение на главния секретар на Висшия съдебен съвет и осъществява дейността си, както следва: 1. извършва предварителен контрол за законосъобразност на всички документи и действия, свързани с финансовата дейност на Висшия съдебен съвет, в съответствие със Закона за финансово управление и контрол в публичния сектор и утвърдената от министъра на финансите методология; 2. извършва необходимите проверки и изразява становище за законосъобразност преди вземането на решения за поемане на задължение и извършване на разход, свързан с финансовата дейност на Висшия съдебен съвет; 3. осъществява предварителен контрол на дейностите по усвояване на средствата от Европейските структурни фондове, както и от други донори. (2) Условията и редът за извършване на предварителен контрол се определят с Вътрешни правила за предварителен контрол във Висшия съдебен съвет.\n\nЧл. 78. (1) Звено \"Финансови контрольори\" е на пряко подчинение на главния секретар на Висшия съдебен съвет и осъществява дейността си, както следва:\n\n1. извършва предварителен контрол за законосъобразност на всички документи и действия, свързани с финансовата дейност на Висшия съдебен съвет, в съответствие със Закона за финансово управление и контрол в публичния сектор и утвърдената от министъра на финансите методология;\n\n2. извършва необходимите проверки и изразява становище за законосъобразност преди вземането на решения за поемане на задължение и извършване на разход, свързан с финансовата дейност на Висшия съдебен съвет;\n\n3. осъществява предварителен контрол на дейностите по усвояване на средствата от Европейските структурни фондове, както и от други донори.\n\n(2) Условията и редът за извършване на предварителен контрол се определят с Вътрешни правила за предварителен контрол във Висшия съдебен съвет.\n\nЧл. 79. Звено \"Стенографи\" организира и осъществява изготвянето на кратките протоколи за приетите решения и пълна стенограма от заседанията на пленума и колегиите на Висшия съдебен съвет, както и стенограми от други мероприятия на Висшия съдебен съвет.\n\nЧл. 79. Звено \"Стенографи\" организира и осъществява изготвянето на кратките протоколи за приетите решения и пълна стенограма от заседанията на пленума и колегиите на Висшия съдебен съвет, както и стенограми от други мероприятия на Висшия съдебен съвет.\n\nРаздел IV. Служители в администрацията на Висшия съдебен съвет\n\nРаздел IV. Служители в администрацията на Висшия съдебен съвет\n\nЧл. 80. (1) Дейността на администрацията на Висшия съдебен съвет се осъществява от съдебни служители по трудово правоотношение. (2) Изменение на мястото и характера на работа на съдебния служител се извършва от работодателя при условията на чл. 120 от Кодекса на труда . (3) Съдебните служители в администрацията на Висшия съдебен съвет осъществяват своята дейност в съответствие със Закона за съдебната власт , Кодекса на труда и нормативните актове, свързани с тях, въз основа на длъжностни характеристики, утвърдени от главния секретар.\n\nЧл. 80. (1) Дейността на администрацията на Висшия съдебен съвет се осъществява от съдебни служители по трудово правоотношение.\n\n(2) Изменение на мястото и характера на работа на съдебния служител се извършва от работодателя при условията на чл. 120 от Кодекса на труда .\n\n(3) Съдебните служители в администрацията на Висшия съдебен съвет осъществяват своята дейност в съответствие със Закона за съдебната власт , Кодекса на труда и нормативните актове, свързани с тях, въз основа на длъжностни характеристики, утвърдени от главния секретар.\n\nЧл. 81. (1) Командироването и специализацията в чужбина на съдебните служители се извършва от главния секретар. (2) Командироването на служители в страната и ползването от тях на платен или неплатен отпуск се разрешава от главния секретар.\n\nЧл. 81. (1) Командироването и специализацията в чужбина на съдебните служители се извършва от главния секретар.\n\n(2) Командироването на служители в страната и ползването от тях на платен или неплатен отпуск се разрешава от главния секретар.\n\nЧл. 82. (1) Съдебните служители в администрацията на Висшия съдебен съвет са длъжни да изпълняват служебните си задължения безпристрастно и точно съобразно функционалната и длъжностната им характеристика. (2) За образцово и точно изпълнение на служебните задължения съдебните служители в администрацията на Висшия съдебен съвет имат право на отличия и награди в съответствие с правила, утвърдени от главния секретар. (3) Съдебните служители в администрацията на Висшия съдебен съвет могат да образуват и да членуват в организации, които защитават професионалните им интереси. (4) Съдебните служители в администрацията на Висшия съдебен съвет са политически неутрални при изпълнение на служебните си задължения.\n\nЧл. 82. (1) Съдебните служители в администрацията на Висшия съдебен съвет са длъжни да изпълняват служебните си задължения безпристрастно и точно съобразно функционалната и длъжностната им характеристика.\n\n(2) За образцово и точно изпълнение на служебните задължения съдебните служители в администрацията на Висшия съдебен съвет имат право на отличия и награди в съответствие с правила, утвърдени от главния секретар.\n\n(3) Съдебните служители в администрацията на Висшия съдебен съвет могат да образуват и да членуват в организации, които защитават професионалните им интереси.\n\n(4) Съдебните служители в администрацията на Висшия съдебен съвет са политически неутрални при изпълнение на служебните си задължения.\n\nЧл. 83. (1) Допълнителни задължения могат да се възлагат на съдебните служители в администрацията на Висшия съдебен съвет временно - до четиридесет и пет работни дни в годината при служебна необходимост. (2) При служебна необходимост съдебните служители са длъжни да изпълняват служебните си задължения извън работно време. (3) При изпълнение на служебните си задължения съдебните служители се легитимират със служебна карта с обозначени трите им имена и длъжност.\n\nЧл. 83. (1) Допълнителни задължения могат да се възлагат на съдебните служители в администрацията на Висшия съдебен съвет временно - до четиридесет и пет работни дни в годината при служебна необходимост.\n\n(2) При служебна необходимост съдебните служители са длъжни да изпълняват служебните си задължения извън работно време.\n\n(3) При изпълнение на служебните си задължения съдебните служители се легитимират със служебна карта с обозначени трите им имена и длъжност.\n\nЧл. 84. Съдебните служители са длъжни да пазят като служебна тайна сведенията, които са им станали известни в кръга на службата и засягат интересите на гражданите, юридическите лица и държавата.\n\nЧл. 84. Съдебните служители са длъжни да пазят като служебна тайна сведенията, които са им станали известни в кръга на службата и засягат интересите на гражданите, юридическите лица и държавата.\n\nЧл. 85. При изпълнение на служебните си задължения и в обществения живот съдебните служители трябва да имат поведение, което да не уронва престижа на съдебната власт и да съответства на Етичния кодекс на съдебните служители, приет от Висшия съдебен съвет.\n\nЧл. 85. При изпълнение на служебните си задължения и в обществения живот съдебните служители трябва да имат поведение, което да не уронва престижа на съдебната власт и да съответства на Етичния кодекс на съдебните служители, приет от Висшия съдебен съвет.\n\nЧл. 86. (1) Служителят е длъжен да изпълнява законосъобразните актове и заповеди на ръководителите си, както и разпорежданията им, свързани с осъществяване на правомощията им. (2) Служителят не е длъжен да изпълни нареждане, насочено срещу него, неговата съпруга или съпруг, роднини по права линия без ограничения, по съребрена линия до четвърта степен и по сватовство до втора степен включително. В такъв случай той е длъжен незабавно да уведоми работодателя си, който от своя страна трябва да възложи изпълнението на друг служител.\n\nЧл. 86. (1) Служителят е длъжен да изпълнява законосъобразните актове и заповеди на ръководителите си, както и разпорежданията им, свързани с осъществяване на правомощията им.\n\n(2) Служителят не е длъжен да изпълни нареждане, насочено срещу него, неговата съпруга или съпруг, роднини по права линия без ограничения, по съребрена линия до четвърта степен и по сватовство до втора степен включително. В такъв случай той е длъжен незабавно да уведоми работодателя си, който от своя страна трябва да възложи изпълнението на друг служител.\n\nЧл. 87. (1) (Доп. - ДВ, бр. 107 от 2024 г.) Съдебните служители в администрацията на Висшия съдебен съвет получават възнаграждение, определено за заеманата длъжност съобразно Класификатора на длъжностите в администрацията на Висшия съдебен съвет и Националния институт на правосъдието и Инспектората на Висшия съдебен съвет, издаден от пленума на Висшия съдебен съвет. (2) При изпълнение на служебните си задължения в почивни и празнични дни съдебният служител получава допълнително възнаграждение в размер, определен от пленума на Висшия съдебен съвет.\n\nЧл. 87. (1) (Доп. - ДВ, бр. 107 от 2024 г.) Съдебните служители в администрацията на Висшия съдебен съвет получават възнаграждение, определено за заеманата длъжност съобразно Класификатора на длъжностите в администрацията на Висшия съдебен съвет и Националния институт на правосъдието и Инспектората на Висшия съдебен съвет, издаден от пленума на Висшия съдебен съвет.\n\n(2) При изпълнение на служебните си задължения в почивни и празнични дни съдебният служител получава допълнително възнаграждение в размер, определен от пленума на Висшия съдебен съвет.\n\nЧл. 88. (1) Служителите в администрацията на Висшия съдебен съвет задължително се застраховат срещу злополука за сметка на бюджета на съдебната власт. (2) За сметка на бюджета на съдебната власт се извършва и задължителното им обществено и здравно осигуряване.\n\nЧл. 88. (1) Служителите в администрацията на Висшия съдебен съвет задължително се застраховат срещу злополука за сметка на бюджета на съдебната власт.\n\n(2) За сметка на бюджета на съдебната власт се извършва и задължителното им обществено и здравно осигуряване.\n\nЧл. 89. Съдебните служители в администрацията на Висшия съдебен съвет имат право на платен годишен отпуск и на допълнителен платен годишен отпуск в размери, определени от пленума на Висшия съдебен съвет.\n\nЧл. 89. Съдебните служители в администрацията на Висшия съдебен съвет имат право на платен годишен отпуск и на допълнителен платен годишен отпуск в размери, определени от пленума на Висшия съдебен съвет.\n\nЧл. 90. На съдебните служители в администрацията на Висшия съдебен съвет се изплаща всяка година сума за облекло в размер до две средномесечни заплати на заетите в бюджетната сфера.\n\nЧл. 90. На съдебните служители в администрацията на Висшия съдебен съвет се изплаща всяка година сума за облекло в размер до две средномесечни заплати на заетите в бюджетната сфера.\n\nЧл. 91. Съдебен служител в администрацията на Висшия съдебен съвет, придобил право на пенсия за осигурителен стаж и възраст, при освобождаване от длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от десет брутни месечни възнаграждения.\n\nЧл. 91. Съдебен служител в администрацията на Висшия съдебен съвет, придобил право на пенсия за осигурителен стаж и възраст, при освобождаване от длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от десет брутни месечни възнаграждения.\n\nПреходни и Заключителни разпоредби\n\nПреходни и Заключителни разпоредби\n\n§ 1. Този правилник се приема на основание чл. 30, ал. 2, т. 15 от Закона за съдебната власт с решение на пленума на Висшия съдебен съвет по протокол № 3 от 7.02.2019 г.\n\n§ 1. Този правилник се приема на основание чл. 30, ал. 2, т. 15 от Закона за съдебната власт с решение на пленума на Висшия съдебен съвет по протокол № 3 от 7.02.2019 г.\n\n§ 2. Правилникът влиза в сила от датата на обнародването му в \"Държавен вестник\".\n\n§ 2. Правилникът влиза в сила от датата на обнародването му в \"Държавен вестник\".\n\n§ 3. Правилникът за организация на дейността на Висшия съдебен съвет и неговата администрация , приет с решение на Висшия съдебен съвет по протокол № 25 от 16.06.2016 г., се отменя.\n\n§ 3. Правилникът за организация на дейността на Висшия съдебен съвет и неговата администрация , приет с решение на Висшия съдебен съвет по протокол № 25 от 16.06.2016 г., се отменя.\n\nПреходни и Заключителни разпоредби КЪМ ПРАВИЛНИК ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ОРГАНИЗАЦИЯТА НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ\n\nПреходни и Заключителни разпоредби КЪМ ПРАВИЛНИК ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ОРГАНИЗАЦИЯТА НА ДЕЙНОСТТА НА ВИСШИЯ СЪДЕБЕН СЪВЕТ И НА НЕГОВАТА АДМИНИСТРАЦИЯ\n\n(ОБН. - ДВ, БР. 107 ОТ 2024 Г.) . . . . . . . . . . . . . . . . . . . . . . . . . . . . . . . . . . . § 25. Разпоредбата на чл. 10, ал. 1, т. 24 влиза в сила от 1.07.2025 г.\n\n(ОБН. - ДВ, БР. 107 ОТ 2024 Г.)\n\n. . . . . . . . . . . . . . . . . . . . . . . . . . . . . . . . . . .\n\n§ 25. Разпоредбата на чл. 10, ал. 1, т. 24 влиза в сила от 1.07.2025 г.\n\n| ↑ нагоре | ← назад | пълна версия"
}