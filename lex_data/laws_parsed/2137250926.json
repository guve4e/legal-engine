{
  "ldoc_id": "2137250926",
  "doc_type": "pravilnik",
  "source_url": "https://lex.bg/mobile/ldoc/2137250926",
  "list_title": "Правилник на фонд \"научни изследвания\"",
  "law_title": "Правилник на фонд \"научни изследвания\"",
  "text": "Четвъртък, 27 Ноември\n\nНОВИНИ НОРМИ ЛИЦА ИНСТИТУЦИИ\n\nНОВИНИ\n\nНОРМИ\n\nЛИЦА\n\nИНСТИТУЦИИ\n\nКонституция Правилници Кодекси Правилници по прилагане Наредби Последен брой на ДВ Закони ПРАВИЛНИК НА ФОНД \"НАУЧНИ ИЗСЛЕДВАНИЯ\" Приет с ПМС № 81 от 04.06.2025 г. Обн. ДВ. бр. 46 от 6 Юни 2025г. Глава първа. ОБЩИ ПОЛОЖЕНИЯ Чл. 1. С този правилник се уреждат организацията и дейността на Фонд \"Научни изследвания\", наричан по-нататък \"Фондът\". Чл. 2. Фондът е юридическо лице със седалище София. Управителят на Фонда е второстепенен разпоредител с бюджет по бюджета на Министерството на образованието и науката. Чл. 3. (1) Фондът: 1. финансира проекти, програми и дейности за насърчаване и развитие на научните изследвания и на научноизследователската инфраструктура и за кариерно развитие на учените в съответствие със стратегическите документи за научни изследвания и иновации на Република България и Европейския съюз; 2. финансово подпомага участието на научните организации и висшите училища в европейски и други международни програми, проекти и двустранни споразумения за научни изследвания и финансира участието на български научни колективи в тях; 3. работи и в координация с други организации, финансиращи научни изследвания и иновации, и подпомага разпространението на научни знания. (2) Финансовото стимулиране на научните изследвания се осъществява по начин, който гарантира ефективност и прозрачност на разходването на публичните средства. Чл. 4. Дейността на Фонда по чл. 3 се извършва в съответствие с: 1. Националната програма за развитие; 2. Националната стратегия за развитие на научните изследвания; 3. Иновационната стратегия за интелигентна специализация; 4. Рамковата програма за научни изследвания и иновации по чл. 9, ал. 1, т. 3 от Закона за насърчаване на научните изследвания и иновациите (ЗННИИ) ; 5. Рамката за държавна помощ за научни изследвания, развитие и иновации (ОВ, C 414 от 28 октомври 2022 г.) и Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора (ОВ, L 187/1 от 26 юни 2014 г.); 6. рамковите програми с определени приоритети на Европейския съюз, както и други европейски и международни инициативи; 7. Европейската и националната пътна карта за научноизследователска инфраструктура. Чл. 5. (1) Фондът осигурява финансова подкрепа за осъществяването на научни изследвания на световно ниво и развитие на научен капацитет в Република България, свързани със: 1. създаването на нови научни знания; 2. българската история, език, култура и национална идентичност; 3. насърчаването на развитието на всички научни области; 4. решаването на проблеми във всички области на обществения живот. (2) Дейността по ал. 1 се осъществява чрез финансиране на национални научни програми и проекти за научни изследвания, изпълнявани от висшите училища и научните организации в Република България, следвайки международно признатите стандарти и отчитайки съществуващия национален научен потенциал и обществените нужди и приоритети. (3) Научноизследователската дейност обхваща фундаменталните и приложните научни изследвания, включително дейности по разпространението на получените научни резултати. (4) Насърчаването на научните изследвания се осъществява по научни области или по приоритети и направления, определени в национални и европейски стратегически и програмни документи за развитие на научните изследвания. (5) Научни области са: 1. биологически науки; 2. математически науки и информатика; 3. медицински науки; 4. науки за земята; 5. обществени науки; 6. селскостопански науки; 7. технически науки; 8. физически науки; 9. химически науки; 10. хуманитарни науки. Чл. 6. (1) Фондът финансира проекти, програми и дейности чрез конкурси, които излизат извън обхвата на чл. 107, параграф 1 от Договора за функционирането на Европейския съюз съгласно Рамката за държавна помощ за научни изследвания, развитие и иновации . (2) Фондът финансира проекти, програми и дейности чрез конкурси, включващи мерки, които представляват държавна помощ при условията на Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора или при условията на Рамката за държавна помощ за научни изследвания, развитие и иновации. (3) За конкурси по ал. 2 се прилагат процедурите, предвидени в Закона за държавните помощи , като характерът и съдържанието на предвидените мерки, определени в Насоките за кандидатстване в конкурса, съответстват на приложимия към тях режим на държавни помощи. Чл. 7. (1) Фондът поддържа и ежегодно обновява следните бази данни: 1. \"Учени, участващи в дейността на Фонд \"Научни изследвания\" - по научни области; 2. \"Оценители на проекти\" - български и чуждестранни независими експерти за оценка на проекти по научни области за конкурсите на Фонда; 3. \"Проекти\" - текущи и приключили проекти, финансирани от Фонда, по видове конкурси и по научни области или тематични приоритети. (2) Създаването и обновяването на базите данни се осъществяват по реда, определен в този правилник, и по вътрешни правила, приети от изпълнителния съвет. (3) Базите данни по ал. 1, т. 1 и 3 са публично достъпни чрез интернет страницата на Фонда. (4) Фондът предоставя необходимата информация за включване в Регистъра на научната дейност в Република България по чл. 81, ал. 1 от Закона за насърчаване на научните изследвания и иновациите и използва данните от него при създаване и поддържане на базите данни по ал. 1. Чл. 8. (1) В базата данни по чл. 7, ал. 1, т. 1 се включват лицата, притежаващи образователната и научна степен \"доктор\" или научна степен \"доктор на науките\" и които са били председатели или членове на изпълнителния съвет или на научно-експертни комисии на Фонда от предходните 5 години. (2) В базата данни по чл. 7, ал. 1, т. 2 се включват всички български и чуждестранни учени, които са заявили съгласие да оценяват проектни предложения и/или отчети на проекти, финансирани от Фонда, и отговарят на условията, определени в приложението. Глава втора. ОРГАНИ И СТРУКТУРА НА ФОНДА Раздел I. Общи разпоредби Чл. 9. Органи за управление на Фонда са: 1. изпълнителният съвет; 2. председателят на изпълнителния съвет; 3. управителят. Чл. 10. Към Фонда се създават временни и постоянни научно-експертни комисии. Раздел II. Изпълнителен съвет Чл. 11. (1) Изпълнителният съвет се състои от 13 членове и включва 10 представители на научната общност - по един от всяка научна област по чл. 5, ал. 5 , двама представители на Министерството на образованието и науката и представител на Министерството на иновациите и растежа. (2) Членовете на изпълнителния съвет с изключение на представителите на Министерството на образованието и науката и представителя на Министерството на иновациите и растежа трябва да са хабилитирани лица, да отговарят на минималните изисквания, определени в приложението към чл. 8, ал. 2 , и да са: 1. ръководили научни колективи на успешно завършени международни или национални научноизследователски проекти, финансирани на конкурсен принцип; 2. били научни ръководители на докторанти, придобили образователна и научна степен \"доктор\". Чл. 12. (1) Предложенията за представители на научната общност в изпълнителния съвет могат да се правят от ръководствата на висшите училища, Българската академия на науките, Селскостопанската академия и други научни организации към министерства или ведомства. Предложения могат да правят и не по-малко от пет хабилитирани учени. (2) Предложенията по ал. 1 се представят в писмена форма до министъра на образованието и науката не по-късно от два месеца преди изтичане на мандата на изпълнителния съвет. (3) Не могат да бъдат членове на изпълнителния съвет: 1. ректори, заместник-ректори и декани на факултети във висшите училища; 2. председател, заместник-председатели и научни секретари на Българската академия на науките и на Селскостопанската академия; 3. директори и заместник-директори на научни институти, на националните центрове по обществено здраве и анализи или ръководители на други научни организации и техните заместници; 4. лица, осъждани за умишлено престъпление от общ характер на лишаване от свобода; 5. лица, поставени под запрещение; 6. лица, причинили виновно имуществени вреди на Фонда; 7. ръководители или членове на научен колектив на текущи проекти, финансирани от Фонда. (4) Министърът на образованието и науката определя със заповед членовете на изпълнителния съвет въз основа на предложенията, направени по реда на ал. 1, в срока по ал. 2. Ако няма предложения от определена научна област, министърът на образованието и науката определя член на изпълнителния съвет от съответната научна област, който отговаря на изискванията по чл. 11, ал. 2 и чл. 12, ал. 3. (5) Членовете на изпълнителния съвет се определят за срок от четири години с право на още един мандат. При предсрочно освобождаване или включване на нов член на изпълнителния съвет за един мандат се смята времето, в което лицето е заемало съответната длъжност повече от две години. Чл. 13. (1) Мандатът на членовете на изпълнителния съвет може да бъде прекратен предсрочно със заповед на министъра на образованието и науката при: 1. постъпване на писмено заявление от лицето, заемащо позицията; 2. фактическа невъзможност лицето да изпълнява задълженията си, продължила повече от 6 месеца, или системно неизпълнение на същите; 3. настъпване на някое от обстоятелствата по чл. 12, ал. 3 ; 4. влизане в сила на акт, с който е установен конфликт на интереси по Закона за противодействие на корупцията ; 5. смърт на лицето. (2) При настъпване на някое от обстоятелствата по ал. 1 се определя по реда на правилника лице, което довършва мандата на съответната позиция. Чл. 14. Изпълнителният съвет: 1. подпомага министъра на образованието и науката при провеждане на политиката за развитие на научните изследвания и иновациите в съответствие с националните стратегически и програмни документи, имащи отношение към развитието на научните изследвания и иновациите в България; 2. осъществява научноизследователската част от управлението на дейността на Фонда, като ръководи и провежда дейностите по планиране, организиране и оценяване на научните конкурси на Фонда; 3. предлага за утвърждаване от министъра на образованието и науката тригодишната оперативна програма на Фонда за периода на съответната средносрочна бюджетна прогноза; 4. ежегодно одобрява и представя на министъра на образованието и науката годишен отчет за дейността на Фонда; 5. одобрява проект на бюджет на Фонда за следващата година в рамките на утвърдените средства за развитие на научни изследвания и иновации по закона за държавния бюджет и го предлага на министъра на образованието и науката до 31 януари на текущата година; 6. взема решение за новите конкурси, които да бъдат включени в тригодишната оперативна програма на Фонда; 7. одобрява правила за определяне състава на научно-експертните комисии, избира техните членове и приема отчетите за тяхната работа; 8. одобрява правила за допустимите разходи за различните видове конкурси и указания за изразходване и отчитане на средствата, предоставени от Фонда, по предложение на управителя; 9. взема решения за откриване на конкурсните процедури и одобрява конкурсната документация, включваща и методика за оценка и класиране на проекти; 10. за всеки конкурс утвърждава списък с класираните проекти, които са одобрени за финансиране; 11. одобрява критерии за оценяване на изпълнението на проектите и правила за текущ контрол на изпълнението на договорите за финансиране на проекти; 12. взема решения за разходването на средствата съобразно условията на чл. 33, ал. 1 и 2 от Закона за насърчаване на научните изследвания и иновациите и този правилник; 13. взема решения, свързани със защитата и управлението на интелектуалната собственост на Фонда; 14. осъществява контрол върху набирането и изразходването на средствата на Фонда; 15. при необходимост предлага промени в Правилника на Фонда. Чл. 15. (1) Изпълнителният съвет взема решения с мнозинство от повече от половината от поименния си състав, освен ако в този правилник не е предвидено друго. (2) В заседанията на изпълнителния съвет участва и управителят с право на съвещателен глас. (3) За заседанията на изпълнителния съвет се води протокол. Протоколът се подписва от председателя и от членовете на изпълнителния съвет, включително от тези с особено мнение, и от секретаря на изпълнителния съвет - служител на Фонда. Протоколите и приложенията към тях се съхраняват във Фонда и са с публичен достъп. Протоколите се публикуват на интернет страницата на Фонда не по-късно от три седмици след заседанието. (4) Членовете на изпълнителния съвет отговарят солидарно за имуществените вреди, които са причинили виновно на Фонда. Чл. 16. (1) Председателят на изпълнителния съвет получава месечно възнаграждение в размер 1800 лв., а останалите членове на изпълнителния съвет, с изключение на представителите на Министерството на образованието и науката и Министерството на иновациите и растежа, получават месечно възнаграждение в размер 85 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. (2) Възнаграждението по ал. 1 се индексира с обявената политика по доходите на държавната администрация за съответната година. Чл. 17. В своята дейност изпълнителният съвет може да се подпомага чрез консултации и препоръки от национални или чуждестранни експерти в съответните научни области. Раздел III. Председател на изпълнителния съвет Чл. 18. (1) Председателят на изпълнителния съвет се избира между неговите членове с тайно гласуване за срока на мандата на съвета с право на още един мандат. За един мандат се счита времето, в което лицето е заемало съответната позиция повече от две години. За избран се смята кандидатът, получил най-малко две трети от гласовете на всички членове на изпълнителния съвет. (2) Председателят на изпълнителния съвет определя дневния ред, свиква и ръководи заседанията на изпълнителния съвет. (3) При осъществяване на своите функции председателят на изпълнителния съвет се подпомага от заместник-председател, който се избира съгласно ал. 1. Заместник-председателят изпълнява функциите на председател на изпълнителния съвет в случаите на отсъствие на председателя. Раздел IV. Управител Чл. 19. (1) Управителят на Фонда се определя след проведен от министъра на образованието и науката конкурс, който сключва договор за управление с него за срок четири години. (2) Управителят на Фонда трябва да има опит в управление или мониторинг и контрол на проекти или програми в областта на научните изследвания или на научните организации или на висшите училища. (3) За управителя се прилагат изискванията по чл. 12, ал. 3 . (4) Управителят може да бъде освободен по преценка на министъра на образованието и науката преди изтичане срока на договора по ал. 1, както и при настъпване на някое от условията на чл. 13, ал. 1 . (5) При освобождаването му по реда на ал. 4 или при временна невъзможност да изпълнява задълженията си повече от 30 дни министърът на образованието и науката определя временен управител в съответствие с изискванията по ал. 3 и по препоръка на изпълнителния съвет. Временният управител изпълнява задълженията на управителя до отпадане на временната невъзможност за изпълнение на задълженията му или до определянето на нов управител след проведен конкурс. Чл. 20. (1) Управителят на Фонда отговаря за административното и финансовото управление на Фонда и за законосъобразността на решенията му. (2) В изпълнение на правомощията по ал. 1 управителят: 1. представлява Фонда; 2. организира и ръководи оперативната дейност на Фонда в съответствие с приетите от изпълнителния съвет решения; 3. въз основа на решение на изпълнителния съвет по чл. 14, т. 6 изготвя тригодишната оперативна програма и я представя за одобрение на изпълнителния съвет; 4. изготвя годишния отчет за дейността на Фонда и го представя за одобрение на изпълнителния съвет; 5. изготвя проекта на бюджет на Фонда и го представя за одобрение на изпълнителния съвет; 6. за всеки конкурс предлага на изпълнителния съвет проект на конкурсна документация, изготвен от работна група съгласно чл. 48, ал. 3 ; 7. открива със заповед конкурсите на Фонда въз основа на решенията на изпълнителния съвет и тригодишната оперативна програма; 8. сключва договорите за предоставяне на средства от Фонда; 9. упражнява контрол по процедурите за мониторинг и оценка на изпълнението на финансираните проекти; 10. представя на изпълнителния съвет информация за текущото изпълнение на решенията на съвета и за изразходването на средствата на Фонда; 11. може да създава експертни работни групи за изпълнение на дейности по Рамковата програма по чл. 4, т. 4 за конкретни задачи след решение на изпълнителния съвет; 12. решава всички останали финансови и административни въпроси, които не са от изключителната компетентност на изпълнителния съвет или на научно-експертните комисии. (3) Управителят назначава държавните служители и сключва договорите с лицата, работещи по трудово правоотношение във Фонда, изменя и прекратява служебните и трудовите правоотношения с тях. (4) Управителят може да сключва договори с национални или чуждестранни експерти за подпомагане дейността на Фонда след съгласуване с изпълнителния съвет. Експертите получават възнаграждение, определено от изпълнителния съвет. (5) В изпълнение на решенията на изпълнителния съвет управителят сключва договори с национални, чуждестранни или международни организации за съвместни програми, обмен на опит или други дейности, свързани с изпълнението на целите на Фонда. (6) Управителят на Фонда е администратор на държавна помощ по смисъла на Закона за държавните помощи . (7) При отсъствие за не повече от 30 дни управителят на Фонда определя със заповед за всеки конкретен случай служител на Фонда, който да изпълнява функциите му. Със заповедта се определят правомощията на изпълняващия функциите служител. Чл. 21. (1) Конкурсът за заемане на позицията \"управител\" се обявява със заповед на министъра, в която се определят: 1. минималните и специфичните изисквания, на които трябва да отговаря кандидатът за управител, кратко описание на задълженията и размера на възнаграждението; 2. начинът за провеждане на конкурса и методиката на оценка; 3. необходимите документи за участие в конкурса, които включват концепция за управлението на Фонда и доказателства за изпълнението на изискванията по т. 1, както и мястото и срокът за подаването им. (2) Обявяването на конкурса се извършва чрез публикуване на обявление едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (3) Срокът по ал. 1, т. 3 не може да бъде по-кратък от 14 дни от датата на обявяването на конкурса. Чл. 22. Кандидатите подават писмено заявление и приложения към него съгласно обявлението по чл. 21, ал. 2 . Заявления, подадени след изтичане на срока, посочен в обявлението, не се разглеждат. До участие в конкурса не се допускат лица, които не са представили всички необходими документи или представените документи не удостоверяват изпълнението на изискванията. Чл. 23. (1) След изтичане на срока по чл. 21, ал. 1, т. 3 министърът на образованието и науката със заповед определя комисия, която организира и провежда конкурса. В комисията се включват служители на Министерството на образованието и науката, единият от които е лице с юридическо образование, както и представители на изпълнителния съвет на Фонда по писмено предложение на председателя на съвета. (2) Работата на комисията се ръководи и организира от председател, който е служител на Министерството на образованието и науката. (3) След преглеждане на постъпилите документи всеки член на конкурсната комисия попълва декларация за липса на личен интерес от провеждането на конкурса и липса на отношения с някого от кандидатите, които пораждат основателни съмнения в неговата безпристрастност. (4) След преглеждане на постъпилите документи комисията взема решение, в което посочва допуснатите кандидати, недопуснатите кандидати и основанията за недопускането им. Въз основа на решението се изготвят списъци с допуснатите и недопуснатите кандидати, които се подписват от председателя на комисията. (5) Списъците с допуснатите и недопуснатите кандидати се обявяват чрез публикуване едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му до 10 работни дни от изтичане на срока по чл. 21, ал. 1, т. 3 . До 5 работни дни след обявяването им всеки недопуснат кандидат може да подаде възражение до министъра на образованието и науката. Министърът приема или отхвърля възражението в срок до 5 работни дни от постъпването му, като писмено уведомява кандидата за взетото решение. Чл. 24. (1) След изтичането на срока за подаване на възражение по чл. 23, ал. 5 , съответно след произнасянето по него на министъра на образованието и науката, конкурсът с допуснатите кандидати продължава с оценяване на писмената концепция на кандидата за организацията и дейността на Фонда. (2) В срок до 7 работни дни след изтичане на сроковете по чл. 23, ал. 5 комисията оценява концепцията на всеки кандидат съгласно методиката за оценка по чл. 21, ал. 1, т. 2 и изготвя списъци с допуснатите и недопуснатите кандидати до последния етап на конкурса в съответствие с резултата от оценяването. Списъците, както и датата и часът за провеждане на следващ етап от конкурса се обявяват чрез едновременно публикуване на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. Чл. 25. Последният етап от конкурса представлява събеседване с комисията, което включва защита на концепцията и допълнителни въпроси. Чл. 26. (1) Комисията класира кандидатите въз основа на получената крайна оценка, формирана от оценката на концепцията по чл. 24, ал. 2 и оценката от проведеното събеседване по чл. 25 . Комисията не класира кандидати, чиято крайна оценка е под минималния брой точки, определен в методиката за оценка по чл. 21, ал. 1, т. 2 . Комисията представя доклад до министъра на образованието и науката с предложение за сключване на договор за управление с класирания на първо място кандидат. (2) В случай че никой от явилите се кандидати не е класиран, комисията отразява това в доклада и предлага насрочването на нов конкурс. (3) Резултатите от проведения конкурс се публикуват на видно място едновременно в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (4) В срок до 15 работни дни от предложението на комисията министърът на образованието и науката сключва договор за управление с кандидата, класиран на първо място. Ако в този срок кандидатът не се яви за сключване на договор без уважителни причини, договор се сключва с класирания на второ място кандидат. Ако и класираният на второ място кандидат не се яви в нов срок от 15 работни дни за сключване на договор без уважителни причини, се насрочва нов конкурс. (5) При наличие на уважителни причини, които възпрепятстват явяването на някого от кандидатите по ал. 4, договорът за управление се сключва в срок до 30 работни дни от предложението на комисията до министъра на образованието и науката. (6) Всеки некласиран на първо място кандидат може да подаде възражение до министъра на образованието и науката в срок до 5 работни дни от публикуване на резултатите по ал. 3. Министърът се произнася до 5 работни дни, като при наличие на основателно възражение за допуснато съществено нарушение на условията и реда за провеждане на конкурсната процедура тя се прекратява и се насрочва нов конкурс. (7) Когато в резултат на проведения конкурс не е сключен договор с кандидата в срока по ал. 4, съответно по ал. 5, министърът на образованието и науката насрочва нов конкурс до един месец от изтичането на срока. (8) В случаите по ал. 7 действащият управител продължава да изпълнява функциите си до определяне на нов управител. Раздел V. Научно-експертни комисии Чл. 27. (1) Временните и постоянните научно-експертни комисии се състоят от хабилитирани лица. (2) Научно-експертните комисии осъществяват дейностите, определени в Закона за насърчаване на научните изследвания и иновациите , този правилник и решенията на изпълнителния съвет. Чл. 28. (1) Членовете на научно-експертните комисии се определят с решение на изпълнителния съвет в съответствие с правилата по чл. 14, т. 7 и трябва: 1. да отговарят на минималните изисквания, определени в приложението към чл. 8, ал. 2 ; 2. да са ръководили или да са участвали в национални или международни научни проекти; 3. да са заявили желание да участват в постоянна научно-експертна комисия за съответния мандатен период или във временна научно-експертна комисия за съответния конкурс. (2) За членовете на научно-експертните комисии се прилагат изискванията по чл. 12, ал. 3, т. 1 - 6 . (3) Управителят сключва договори с членовете на научно-експертните комисии. (4) Членовете на временната научно-експертна комисия не могат да участват самостоятелно и/или като ръководители или членове на научни колективи, които кандидатстват с проекти, за чието оценяване е определена комисията, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценяваните от тях проекти. (5) Членовете на временната научно-експертна комисия декларират липса на обстоятелствата по ал. 4 след получаване на информация за състава на колективите на проектите, които ще оценяват. (6) Членовете на постоянните научно-експертни комисии не могат да оценяват изпълнението на текущи проекти, в които участват самостоятелно и/или като членове на научни колективи, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценявания от тях проект. (7) Членовете на постоянните научно-експертни комисии декларират липса на обстоятелствата по ал. 6 преди всяко заседание. (8) Фондът провежда обучение на членовете на научно-експертните комисии при встъпването им в длъжност. Чл. 29. (1) Член на научно-експертна комисия се освобождава предсрочно при условията на чл. 13, ал. 1 при отсъствия от три последователни заседания на комисията без уважителна причина, както и при нарушаване изискванията на чл. 28, ал. 4 и 6 . (2) Решението за освобождаване се взема от изпълнителния съвет по доклад на управителя на Фонда. Изпълнителният съвет определя нов член на научно-експертната комисия по реда на чл. 28 . (3) Предложение за освобождаване на член на научно-експертна комисия, който не изпълнява задълженията си, може да направи научна организация, поне трима ръководители на проекти, друг член на същата научно-експертна комисия или член на изпълнителния съвет от същата научна област, от която е комисията. Чл. 30. (1) Работата на научно-експертните комисии се организира от председател, който: 1. ръководи заседанията и подписва протоколите с приетите решения; 2. внася за разглеждане от изпълнителния съвет докладите на научно-експертната комисия; 3. представя за разглеждане от управителя решения, становища, предложения или доклади на научно-експертната комисия. (2) В отсъствие на председателя функциите му се изпълняват от заместник-председател. (3) Председателят и заместник-председателят се избират с тайно гласуване измежду членовете на съответната научно-експертна комисия. Избран е кандидат, получил повече от половината от гласовете на всички членове на научно-експертната комисия. Чл. 31. (1) Заседанията на научно-експертните комисии са редовни, ако в тях участват две трети от поименния състав. Научно-експертните комисии могат да провеждат и неприсъствени заседания. (2) Решенията се вземат с обикновено мнозинство от поименния състав. (3) За заседанието на научно-експертната комисия се води протокол. Протоколът се подписва от председателя и секретаря на комисията, както и от всички членове на научно-експертната комисия, включително с особено мнение. (4) Протоколите по ал. 3 се съхраняват за срок 5 години след окончателното приключване на изпълнението на всички проекти от съответния конкурс. Чл. 32. Научно-експертните комисии осъществяват дейността си по правила, приети от изпълнителния съвет по предложение на управителя на Фонда. Чл. 33. Председателят на научно-експертна комисия получава месечно възнаграждение в размер 80 на сто от възнаграждението на председателя на изпълнителния съвет, а останалите членове на научно-експертната комисия получават месечно възнаграждение в размер 67 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. Чл. 34. (1) Постоянните научно-експертни комисии извършват анализ и оценка на изпълнението на финансираните конкурсни проекти в съответните научни области. (2) Постоянните научно-експертни комисии са в състав от 5 до 9 членове и имат мандат четири години. Членовете на постоянните научно-експертни комисии са с право на не повече от два последователни мандата. (3) Постоянна научно-експертна комисия се създава за всяка от научните области по чл. 5, ал. 5 . (4) За проекти по двустранно и международно сътрудничество се създава постоянна научно-експертна комисия. (5) С решение на изпълнителния съвет една постоянна научно-експертна комисия може да отговаря за повече от една научна област. (6) За всеки проект постоянната научно-експертна комисия определя свой член за отговорник за мониторинг и контрол на изпълнението на проекта, както и за междинното и окончателното оценяване на проекта въз основа на правила и критерии, приети от изпълнителния съвет. (7) Постоянните научно-експертни комисии провеждат редовни заседания до 10 пъти годишно по график, утвърден от изпълнителния съвет. С решение на изпълнителния съвет или управителя комисиите могат да провеждат извънредни заседания. Чл. 35. (1) Временните научно-експертни комисии организират оценяването и извършват класирането на научноизследователските проекти в конкурсите, провеждани от Фонда. (2) Временните научно-експертни комисии са в състав от 5 до 9 членове. (3) Временните научно-експертни комисии се избират не по-късно от две седмици преди изтичане на срока за подаване на проектните предложения за съответния конкурс и действат до подписване на договорите за финансиране на проекти за конкурса. Раздел VI. Администрация на Фонда Чл. 36. (1) Дейността на Фонда се подпомага от администрация, която според разпределението на дейностите е обща и специализирана. (2) Общата администрация е организирана в дирекция \"Административно управление\", която подпомага и технически осигурява дейността на органите за управление на Фонда, на специализираната администрация, както и изпълнява дейности по административното обслужване на физическите и юридическите лица. (3) Специализираната администрация е организирана в дирекция \"Координационни дейности\", която подпомага дейността на органите за управление на Фонда, като организира и координира провеждането на конкурсните сесии във Фонда. (4) Общата численост на персонала на Фонда е 15 щатни бройки. Чл. 37. (1) Административното ръководство на администрацията на Фонда се осъществява от главен секретар. (2) Главният секретар: 1. координира и контролира функционирането и дейността на дирекциите, разпределението на задачите и точното спазване на нормативните актове и законните разпореждания на управителя; 2. отговаря за планирането и отчетността при изпълнението на ежегодните цели на Фонда; 3. следи за организацията на работа и реда за документооборота във Фонда; 4. координира дейността по стопанисването и управлението на държавната собственост, предоставена на Фонда; 5. следи за законосъобразното и целесъобразното разходване на финансовите и материалните средства, предоставени на Фонда; 6. координира процеса на атестирането на служителите на Фонда; 7. организира изготвянето на ежегоден доклад за състоянието на администрацията и го представя пред управителя; 8. осъществява комуникацията и координира взаимодействието с администрациите на други държавни органи; 9. организира дейностите по работа с предложенията, сигналите, жалбите и молбите на граждани и по административното обслужване на физически и юридически лица; предоставя писмени отговори по молби и запитвания на граждани, физически и юридически лица; 10. изпълнява и други дейности съгласно длъжностната си характеристика и възложени му от управителя. Чл. 38. Дирекция \"Административно управление\": 1. обезпечава управлението на човешките ресурси; 2. организира и осъществява деловодното обслужване на Фонда; 3. представя информация на граждани и юридически лица за движението на преписки по подадени от тях молби, жалби, сигнали и предложения; 4. систематизира, архивира и съхранява документи и други материали на Фонда; организира изпълнението на дейностите по планирането и управлението на финансовите средства на Фонда; 5. осигурява финансово-счетоводното обслужване на Фонда; 6. организира материално-техническото снабдяване, управлението и стопанисването на собствеността на Фонда; 7. обобщава и подпомага дейността по подготовка на годишния отчет на Фонда. Чл. 39. Дирекция \"Координационни дейности\": 1. организира и координира провеждането на конкурсните сесии във Фонда; 2. подпомага и организира дейността на научно-експертните комисии; 3. изготвя справки във връзка с дейността на научно-експертните комисии при поискване от управителя; 4. изготвя отговори до съответните кореспонденти във връзка с осъществяване предмета на дейност на Фонда; 5. обработва, подготвя заведените писмени отчети, съпътстваща документация, преписки, възражения и други за научно-експертните комисии, както и следи за спазването на сроковете; 6. подпомага технически научно-експертните комисии при извършване на анализ и оценка на изпълнение на междинните етапи на финансираните конкурсни проекти и на окончателните резултати за завършените проекти; 7. изготвя протоколи на заседанията на научно-експертните комисии; 8. подпомага дейността на изпълнителния съвет и на оценителите по проекти; 9. администрира постъпилите проектни предложения, както и финансираните проекти в системата за управление на националните инвестиции; 10. поддържа базите данни по чл. 7 . Глава трета. ДЕЙНОСТ НА ФОНДА Раздел I. Общи разпоредби Чл. 40. (1) Дейността на Фонда се осъществява въз основа на тригодишна оперативна програма. (2) Тригодишната оперативна програма се изготвя в съответствие с Рамковата програма за научни изследвания и иновации . (3) Проектът на програма се разработва от управителя на Фонда, отчитайки общите насоки за приоритетите в нея, определени от министъра на образованието и науката въз основа на препоръки и становища на Съвета за иновации и научни изследвания. Програмата се приема от изпълнителния съвет, който я предлага за утвърждаване от министъра на образованието и науката. Преди утвърждаването министърът на образованието и науката я изпраща за съгласуване на министъра на иновациите и растежа. (4) В срок до края на февруари на първата година за съответния период изпълнителният съвет предлага проекта на тригодишна програма за утвърждаване от министъра на образованието и науката. (5) При необходимост тригодишната оперативна програма се актуализира по реда на приемането и. (6) Утвърдената тригодишна оперативна програма се публикува на интернет страницата на Фонда. Чл. 41. Тригодишната оперативна програма съдържа цели, показатели за изпълнение и план за предстоящите за периода дейности и съответното им финансиране на основата на ясни и измерими цели и политики в хода на бюджетната процедура и в средносрочен период, което ще допринесе за оптималното управление на финансовите средства, в рамките на общите бюджетни параметри за съответната година и за периода на съответната средносрочна бюджетна прогноза. Чл. 42. (1) Тригодишната оперативна програма включва: 1. новите конкурси, включително тематичните конкурси, и национални научноизследователски програми, които ще бъдат открити през периода, за всеки от които се посочва: а) вид и наименование на конкурсите и програмите; б) допустими участници; в) приложим към тях режим на държавните помощи; г) индикативна сума за финансиране на конкурсите и програмите според съответната средносрочна бюджетна прогноза; д) критерии за оценка; е) индикативен срок за откриване на конкурсите и програмите; ж) максимален срок за изпълнение на проектите и програмите; з) целеви индикатори за резултатите от финансираните проекти и програми; 2. текущи договори от предходни години, за всяка от които се посочва: а) етап от реализацията им; б) размер на договореното финансиране за периода; в) мониторинг на изпълнението им; 3. финансиране на проекти и програми от проведени конкурси, по които са постъпили основателни възражения и са класирани по реда на чл. 72 в рамките на разчетените средства по бюджета на Фонда за съответната година; 4. предвидените разходи за оценяване на новите конкурси и за междинно и окончателно отчитане на проекти от предходни години в размер не повече от седем процента от средствата, предвидени за финансиране на съответния конкурс; 5. показателите за отчитане и оценка на изпълнението на тригодишната оперативна програма; 6. разходите за издръжка на Фонда. (2) В тригодишната оперативна програма се включват и конкурси за проекти по програми за двустранно сътрудничество или други научноизследователски проекти, свързани с международни споразумения, договори или програми. Чл. 43. (1) Средствата на Фонда се разходват за: 1. изпълнение на Националната стратегия за развитие на научни изследвания; 2. целево финансиране на национални научни програми; 3. финансиране на фундаментални и приложни научни изследвания; 4. изграждане и поддържане на научноизследователска инфраструктура; 5. пълно или частично финансиране на научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз; 6. осигуряване на пълно или частично финансиране за изпълнение на или участие в проекти и програми, свързани с научни изследвания, на висши училища, научни организации, учени, млади учени, постдокторанти или колективи от учени от висши училища или научни организации; 7. подпомагане издаването на рецензирани и индексирани български научни периодични издания с цел разпространение на научни знания; 8. организиране и провеждане на форуми, свързани с обмен на научни знания; 9. придобиване и поддържане на права на интелектуалната собственост в резултат на научноизследователска дейност, включително за разходи, свързани с придобиване и поддържане на патенти на висши училища и научни организации; 10. издръжка за дейността на Фонда. (2) Финансирането по ал. 1 може да се осъществява и в партньорство с други институции, организации и финансиращи органи. Чл. 44. (1) Фондът подкрепя според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора проекти за насърчаване и развитие на научните изследвания, като предоставя целеви финансови средства въз основа на следните видове конкурси: 1. тематични конкурси по научните области, определени в чл. 5, ал. 5 , Рамковата програма за научни изследвания и иновации по чл. 4, т. 4 или по приоритетните направления на Националната стратегия за развитие на научните изследвания; 2. национални научноизследователски програми, определени от Министерския съвет. (2) Средствата за всеки конкурс по ал. 1, т. 1 се разпределят от изпълнителния съвет по съответните направления или научни области на конкурса. (3) За тематичните конкурси се избират временни научно-експертни комисии за всяко включено в конкурса тематично направление или научна област. С решение на изпълнителния съвет една комисия може да отговаря за повече от една научна област или за проектни предложения от различни конкурси. Чл. 45. Фондът подкрепя и/или организира според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора конкурси за проекти по програми за двустранно сътрудничество или други проекти, свързани с международни споразумения и договори. Чл. 46. (1) Националните научни програми, приети с решение на Министерския съвет, които финансира Фондът, могат да бъдат: 1. за финансиране на проекти на конкурсен принцип; 2. национални научни програми за постигане на специфична цел, без провеждане на конкурсна процедура. (2) Фондът може да предоставя експертни становища при разработване на националните научни програми. (3) За процедурите, условията за изпълнение и отчитане на националните научни програми по ал. 1, т. 1, както и за сключването на договори за финансирането им, се прилага редът, предвиден в този Правилник. (4) За процедурите и условията за изпълнение и отчитане на националните научни програми по ал. 1, т. 2, както и за сключването на договори за финансирането им, се прилага редът, посочен в тях. (5) За всяка национална научна програма по ал. 1, т. 2 изпълнителният съвет на Фонда приема решение за състава на експертната работна група, която осъществява мониторинг и контрол на изпълнението на програмата, освен ако в програмата е предвиден друг ред за това. В състава на групата се включват учени, отговарящи на изискванията за членове на постоянни научно-експертни комисии и експерти от организации, които са потенциални ползватели на очакваните резултати от програмата. (6) Членовете на експертната работна група с изключение на потенциалните ползватели на резултатите от програмите получават възнаграждение за дейността си от средствата за администриране и мониторинг, определени в програмата. Размерът на възнаграждението се определя с решението по ал. 5. Чл. 47. (1) Предоставянето на финансови средства от Фонда може да се извърши без провеждане на конкурсна процедура и за научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз. (2) В случаите по ал. 1 и в съответствие с чл. 34, ал. 2, т. 2 от ЗННИИ научноизследователските проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз, се финансират с целева национална научна програма. (3) В националната научна програма се определят условията за допустимост, приоритетите за финансиране, начинът за провеждане на процедурата и размерът на средствата. (4) Средствата по програмата могат да се актуализират в зависимост от допустимите за финансиране проекти. Раздел II. Общи условия за организиране на конкурси Чл. 48. (1) Изпълнителният съвет взема решение за провеждане на конкурсна процедура, с което одобрява конкурсната документация, съдържаща: 1. покана към кандидатите за участие в конкурса; 2. насоки за кандидатстване в конкурса и методика за оценка; 3. образци на документите за кандидатстване. (2) Въз основа на решението по ал. 1 и в срока, определен с решението на изпълнителния съвет, управителят издава заповед за откриване на конкурсната процедура, която съдържа: 1. наименование на конкурса; 2. общ размер на финансовите средства, които ще се предоставят; 3. срок за подаване на документите; 4. размер на минималното и максималното финансиране на отделни проекти; 5. критерии за допустимост на кандидатите и дейностите; 6. режим на държавна помощ, по която се отпуска финансирането; 7. критерии и показатели за оценка; 8. допълнителни изисквания към кандидатите и техните проекти, ако такива са предвидени в насоките. (3) Конкурсната документация по ал. 1 се подготвя от работна група, определена с решение на изпълнителния съвет. Работната група включва членове на изпълнителния съвет, управителя и служители на Фонда. Работната група може да включва и външни експерти по реда на чл. 28, ал. 3 . Документацията се съгласува с министъра на финансите за съответствие с правилата по държавните помощи, ако това се изисква за съответната процедура. Чл. 49. Поканата към кандидатите за участие в конкурса съдържа: 1. наименование и вид на конкурса; 2. приоритети за определените тематични направления или научни области, ако има такива; 3. срок и начин за подаване на документите за участие в конкурса; 4. общ размер на финансовите средства и разпределението им по тематичните направления или научните области, когато е приложимо; 5. размер на минималното и максималното финансиране на отделен проект; 6. минимален процент на съфинансиране от кандидатите, ако такъв се предвижда; 7. допустимата продължителност на проектите; 8. критерии за допустимост на кандидатите и дейностите; 9. режим на държавна помощ, по която се отпуска финансирането; 10. критерии и показатели за оценка; 11. допълнителни изисквания към кандидатите и техните проекти, ако такива са предвидени в насоките. Чл. 50. (1) Насоките за кандидатстване в конкурса определят най-малко: 1. целите на конкурса, включително приоритети, ако има такива; 2. финансовите условия; 3. условията за допустимост на кандидатите и дейностите; 4. общите правила за изпълнение на проектите и контрола върху разходването на средствата; 5. указанията към кандидатите за начина на кандидатстване и срока за подаване на документите за участие в конкурса; 6. етапите и начина за оценяване; 7. методиката за оценяване и класиране на проектите; 8. образеца на договора за финансиране. (2) Изпълнителният съвет може да включи в насоките на конкурса допълнителни изисквания, съответстващи на спецификата на конкурса, свързани с научната компетентност на колектива в областта на планираните изследвания и ресурсите за научна дейност на базовата организация. Чл. 51. Образците на документите за кандидатстване включват: 1. образец на проектното предложение; 2. образец на финансовия план; 3. образци на други документи съгласно Насоките за кандидатстване в конкурса. Чл. 52. (1) Конкурсната документация, съдържаща покана към кандидатите за участие в конкурси, насоки за кандидатстване в конкурса и методика за оценка, както и образци на документи за кандидатстване се публикуват на интернет страницата на Фонда и на интернет страницата на Министерството на образованието и науката не по-късно от 45 дни преди крайния срок за подаване на документите за участие в конкурса. (2) След публикуване насоките за кандидатстване в конкурса могат да се изменят само за отстраняване на допусната явна фактическа или техническа грешка. (3) За конкурси, възложени от министъра на образованието и науката или с решение на Министерския съвет, обявени на интернет страницата на Фонда и на интернет страницата на Министерството на образованието и науката, крайният срок за подаване на документите за участие в тях не може да бъде по-кратък от 14 дни от датата на обявлението. Чл. 53. (1) Проектното предложение по чл. 51, т. 1 включва административно и научно описание на проекта. (2) Административното описание на проекта се изготвя на български и на английски език и включва: 1. наименование на конкурса; 2. основна научна област или тематично направление, в което проектът кандидатства, и до две допълнителни научни области или направления при интердисциплинарни проекти, както и приоритети, ако има такива; 3. заглавие и резюме на проекта; 4. вид на планираните изследвания, определени съгласно чл. 5, ал. 3 , а когато проектът обхваща различни видове изследвания, това се описва в проектното предложение; 5. базова организация и партньори, ако има такива; 6. име и адрес на ръководителя на научния колектив; 7. списък на членовете на научния колектив в съответствие с Насоките за кандидатстване в конкурса; 8. искана сума за изпълнение на проекта и разпределение между базова организация и партньори, ако има такива. (3) Научното описание на проекта се изготвя на език, определен в Насоките за кандидатстване в конкурса, и включва детайлно описание на проекта, съдържащо най-малко: 1. анализ на състоянието на изследванията по проблема; 2. цели на проекта и работни хипотези; 3. средства и методи за постигане на целите; 4. работен план на изследванията и на дейностите, изпълнявани от участниците в проекта и членовете на научния колектив; 5. очаквани резултати, включително научни публикации; 6. обоснован финансов план; 7. план за реализация и разпространение на резултатите от научния проект; 8. описание на научния колектив, на ръководителя на проекта и на научната организация; 9. мерки за спазване на принципа на отворената наука по чл. 5 от ЗННИИ ; 10. посочване на базова организация, когато един проект се изпълнява съвместно от няколко организации. (4) Проектното предложение може да бъде представено само на български език, когато такава възможност е предвидена в Насоките за кандидатстване в конкурса. (5) За конкурси във връзка с чл. 43, ал. 1, т. 7 и 8 проектните предложения не включват научно описание, а само техническо описание на предвидените дейности. Чл. 54. (1) Финансовият план на проекта по чл. 51, т. 2 може да включва: 1. преки допустими разходи, в т.ч. за: а) персонал; б) командировки; в) дълготрайни материални и нематериални активи, включително апаратура; г) външни услуги, пряко свързани с изпълнението на проекта; д) материали, консумативи и други допустими разходи, пряко свързани с изпълнението на проекта; 2. непреки допустими разходи - разходи за обслужване на проекта от базовата организация и партньорските организации, участващи в проекта; 3. разходи за одит на проекта. (2) Към финансовия план се представя финансова обосновка на исканите средства по видове разходи за всеки от етапите на проекта, ако такива са предвидени. (3) В Насоките за кандидатстване в конкурса се определят допустимите разходи по ал. 1. Могат да бъдат определени ограничения за отделните групи разходи, както и други групи допустими разходи, при спазване разпоредбите на приложимото законодателство. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, видовете разходи във финансовия план и правилата за тяхното изразходване се определят в Насоките за кандидатстване съобразно изискванията на съответния режим за държавна помощ. Чл. 55. (1) Разходи, направени преди подписване на договор за финансиране на проекта, са недопустими. (2) Разходи, направени със средства, предоставени от Фонда в периода между етапите на проекта, ако има такива, са допустими и се отчитат при отчитане на следващия етап на проекта. (3) Авансово направени разходи със собствени средства на бенефициента в периода между етапите на проекта са допустими и се отчитат при отчитане на следващия етап на проекта освен в случаите на незадоволителна оценка или прекратяване на проекта. Раздел III. Условия за участие, изисквания към кандидатите и проектните предложения Чл. 56. (1) В конкурсите на Фонда могат да участват учени или колективи от учени от установени в България научни организации - юридически лица, които извършват научни изследвания в съответствие с действащото законодателство. В национални научни програми, когато е изрично посочено, се допуска участие на учени, подкрепени от установени в България научни организации. (2) Когато в научния колектив се включват учени от две или повече научни организации, в научното описание на проекта се отбелязват дейностите, които ще бъдат осъществени от учените от всяка от научните организации. (3) В случаите по ал. 2 се представя споразумение за партньорство, с което се определят базовата научна организация, която представя проектно предложение пред Фонда, разпределението на дейностите и задачите между партньорите, както и предварително финансово разпределение на средствата по проекта между партньорите по етапи. Съответните суми се описват при обосновката на финансовия план. (4) Споразумението за партньорство по ал. 3 се подписва от ръководителите на организациите партньори и от ръководителя на научния колектив. Споразумението се представя като приложение към проектното предложение на български и на английски език с изключение на случаите по чл. 53, ал. 4 , които се представят само на български език. (5) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, в Насоките за кандидатстване в конкурса се определят условията за допустимост и недопустимост на кандидатите съобразно изискванията на съответния режим за държавна помощ. Чл. 57. (1) Членове на научни колективи могат да бъдат учени, притежаващи доказана научна компетентност, квалификация и опит, съответстващи на целите на проекта, както и млади учени, докторанти, постдокторанти и студенти. (2) В научните колективи могат да участват и учени от установени в чужбина научни организации. Финансовите средства за тяхното участие включват само разходи за командировки до базовата или партньорските организации, свързани с изпълнението на проекта. Чл. 58. (1) Ръководител на научния колектив може да бъде учен, притежаващ образователната и научна степен \"доктор\" или научната степен \"доктор на науките\", както и да е с доказана научна компетентност, квалификация и опит, съответстващи на целите на проекта. За всеки конкурс изпълнителният съвет може да определи допълнителни изисквания към ръководителите на научни колективи. (2) Ръководителят на научния колектив го представлява пред Фонда, пред базовата организация и пред партньорите. (3) Един учен може да ръководи едновременно не повече от два проекта, финансирани въз основа на конкурси по чл. 44 . (4) При определянето на броя проекти по ал. 3 се отчитат само проектите, за които не е предаден окончателен отчет към датата на подаване на проектното предложение. (5) Обстоятелствата по ал. 3 се проверяват служебно от Фонда. (6) Ръководителят на проекта трябва да бъде назначен на трудов договор към базовата организация, което се удостоверява с подписване на декларация, когато това се изисква от условията на конкурса. Чл. 59. (1) Проекти с продължителност до две години се изпълняват на един етап и се отчитат само с окончателен отчет. (2) Проекти с продължителност от три или четири години се изпълняват на два равни по продължителност етапа, като продължаването на проекта за втория етап зависи от оценката на междинния отчет. (3) Проекти с продължителност над четири години се изпълняват на три етапа с продължителност, определена в Насоките за кандидатстване в конкурса, като продължаването на проекта за втория и третия етап зависи от оценката на междинните отчети. Чл. 60. (1) Дейностите по проекта се групират на работни пакети. Работните пакети, които включват изпълнение на научноизследователски дейности, задължително предвиждат достигане до един или няколко научни резултата. (2) Очакваните резултати на проектите трябва да са ясни, измерими и проверими при тяхното междинно и крайно отчитане съгласно Правилника за наблюдение и оценка на научноизследователската дейност, осъществявана от висшите училища и научните организации, както и на дейността на Фонд \"Научни изследвания\" . Те трябва задължително да предвиждат за всеки етап от проекта приети научни публикации в списание с импакт фактор/ранг, а за проекти в областта на обществените и хуманитарните науки - публикация в реферирано и индексирано списание или рецензирана студия, или част от монография. За проекти за индустриални научни изследвания или експериментално развитие очакваните резултати могат да предвиждат заявка за патент или друга форма на защита на интелектуална собственост при спазване на условията на Рамката за държавна помощ за научни изследвания, развитие и иновации (режимите, определени в т. 20 и 21 на Рамката ), а именно - дейностите да са неикономически дейности, които в своята същност да са независими научни изследвания, извършени от научна организация или научноизследователска инфраструктура, и всички приходи от тях да се реинвестират в основните дейности на научна организация или научноизследователска инфраструктура. Независими научни изследвания са тези изследвания, които не са възложени от предприятия или не са свързани с предоставяне на услуги на предприятия. (3) Когато към датата на подаване на проектното предложение членове на научния колектив участват или са участвали през предходните пет години в проекти, финансирани от Фонда, в проектното предложение задължително се посочват номерата, темите и получените оценки за изпълнението на тези проекти. (4) В проектното предложение ръководителят на научния колектив може да посочи до двама учени от страната или чужбина, които да не бъдат включени като оценители на проекта. При определяне на независимите оценители съответната временна научно-експертна комисия се съобразява с искането на ръководителя на научния колектив. Чл. 61. Проектните предложения се подават от името на ръководителя на научния колектив по начин, определен в Насоките за кандидатстване в конкурса. Чл. 62. (1) Кандидатите могат да поискат разяснения от Фонда по конкурсната документация до 10 дни преди изтичането на срока за подаване на проектните предложения. (2) Постъпилите въпроси и отговорите се публикуват на интернет страницата на Фонда не по-късно от 5 дни от получаване на искането. В разясненията не се посочва информация за лицата, които са ги поискали. Раздел IV. Допускане, оценяване и класиране на проектите Чл. 63. (1) Съответната временна научно-експертна комисия със съдействието на служители на Фонда проверява постъпилите проектни предложения за административно съответствие и допустимост по следните критерии: 1. наличие на проектно предложение, включващо административно и научно описание на проекта, както и всички приложения, определени в Насоките за кандидатстване в конкурса; 2. съответствие на проектното предложение с изискванията, определени в Насоките за кандидатстване в конкурса, и със заявената основна научна област/тематично направление на конкурса; 3. определянето на проектното предложение като излизащо извън обхвата на Рамката за държавни помощи за научни изследвания, развитие и иновации или съответствие на проектното предложение с режима за държавните помощи за съответния конкурс по методика, определена в Насоките за кандидатстване в конкурса; 4. липсата на изискуеми публични задължения на кандидатите за получаване на финансови средства от Фонда, което се установява по реда на чл. 87, ал. 11 от Данъчно-осигурителния процесуален кодекс . (2) След приключване на проверката по ал. 1 управителят на Фонда уведомява ръководителите на научни колективи, чиито проектни предложения не отговарят на едно или повече от изискванията, определени в Насоките за кандидатстване в конкурса. Несъответствията могат да бъдат отстранени в срок до 10 работни дни след уведомяването, като не се допуска промяна на научното описание. Ако несъответствията бъдат отстранени, проектното предложение се допуска до следващия етап на оценката. (3) След изтичане на срока за отстраняване на несъответствията по ал. 2 временната научно-експертна комисия изготвя списък на проектните предложения, които не са допуснати до научно оценяване, който се публикува на интернет страницата на Фонда. Чл. 64. (1) Организирането на оценяването и класирането на постъпилите проектни предложения се извършват от временната научно-експертна комисия. (2) При интердисциплинарни проекти предложението се разглежда от временната научно-експертна комисия по основната научна област или тематично направление на проекта, заявена в проектното предложение. Не се допуска прехвърляне на проектно предложение за разглеждане в научна област или тематично направление, които не са посочени като основни, освен при писмено заявление на ръководителя на научния колектив в рамките на процедурата по чл. 63, ал. 2 . Чл. 65. (1) Оценяването на проектите се извършва съгласно методиката за оценка и класиране на проектите, определена в Насоките за кандидатстване в конкурса, включваща най-малко следните критерии: 1. насоченост на изследванията в съответствие с националните стратегически документи за развитие на научните изследвания; 2. актуалност и значимост на научната проблематика; 3. съотносимост с регионалните, националните и европейските приоритети в областта на научните изследвания; 4. качество на научните изследвания, които са предмет на проекта; 5. очаквани резултати, свързани с получаването на нови знания и с възможностите за практическото им прилагане или за решаване на социални проблеми; 6. капацитет на научния колектив, на ръководителя на проекта и на научната организация за изпълнение на планираните научни изследвания; 7. реалистичност на работната програма; 8. законосъобразност, икономичност, целесъобразност и балансираност на разходите. (2) Оценяването на проектите включва следните етапи: 1. научно оценяване на проектните предложения; 2. формиране на комплексна оценка на проектните предложения и класиране на проектните предложения с оценка, по-висока от минималната. Чл. 66. (1) Оценяването на проектните предложения се извършва от национални и чуждестранни независими оценители, които са включени в базата данни по чл. 7, ал. 1, т. 2 за съответната година. Оценителите трябва да отговарят на минималните изисквания, определени в приложението към чл. 8, ал. 2 . (2) Един независим оценител може да оценява не повече от пет проектни предложения в рамките на един конкурс. (3) Оценяването на проектните предложения от тематични направления или научни области в случаите по чл. 53, ал. 4 може да се извърши и само от национални независими оценители. Чл. 67. (1) Независим оценител не може да оценява проекти в дадено тематично направление или научна област на конкурс, когато участва като ръководител или член на научен колектив на проектно предложение в същото тематично направление или научна област на конкурса. (2) Независим оценител не може да оценява проект: 1. на организация, в която работи по трудов договор или в която изпълнява дейности по граждански договор през последните три години, с изключение на случаите, когато гражданският договор е за участие като външен член в научно жури по Закона за развитието на академичния състав в Република България или с ментор за провеждане на практическо обучение по проекти, финансирани от бюджета на ЕС; 2. когато е свързано лице по смисъла на § 1, т. 17 от допълнителните разпоредби на Закона за насърчаване на научните изследвания и иновациите с някого от членовете на екипа на оценявания от него проект; 3. когато има съвместни научни публикации или съвместен проект, финансиран от Фонда през последните пет години, с ръководителя или с член на научния колектив на проекта. (3) Членовете на изпълнителния съвет или на временните научно-експертни комисии не могат да бъдат оценители на проектни предложения по време на мандата си. Членовете на временните научно-експертни комисии могат да участват със съвещателен глас в заседанията на оценителите за постигане на консенсус в крайната оценка на проекти в случаите по чл. 70, т. 3 . Чл. 68. (1) По методика, приета от изпълнителния съвет, временната научно-експертна комисия определя оценителите по съответните научни области/тематични направления от базата данни по чл. 7, ал. 1, т. 2 , като за всяко от проектните предложения посочва оценителите със: 1. специфична компетентност по проблематиката на проекта; 2. обща компетентност в съответната научна област. (2) Временната научно-експертна комисия определя чрез жребий оценителите за всяко едно проектно предложение по реда на ал. 1, т. 1. Броят оценители за един проект се определя в Насоките за кандидатстване в конкурса. За всяко проектно предложение се определя и резервен оценител. (3) Ако по реда на ал. 2 не могат да бъдат определени оценители със специфична компетентност, временната научно-експертна комисия определя такива с обща компетентност от базата данни по чл. 7, ал. 1, т. 2 за съответната научна област. (4) Проектни предложения за съфинансиране на проекти по международни програми, включващи независимо научно оценяване на проекта от европейска или международна организация, не се оценяват научно от оценители, а се приема положителната оценка на оценяващата организация. (5) Оценяването на проектни предложения по национални научни програми на конкурсен принцип, одобрени с решение на Министерския съвет, се провежда по посочения в тях ред. (6) За конкурси във връзка с чл. 43, ал. 1, т. 7 и 8 проектните предложения, които не включват научно описание, се разглеждат само от временната научно-експертна комисия. Чл. 69. (1) За всяко проектно предложение съответната временна научно-експертна комисия определя докладчик - член на комисията, който след решението на временната научно-експертна комисия по чл. 68, ал. 2 или 3 уведомява определените независими оценители и им изпраща: 1. Насоките за кандидатстване в конкурса по чл. 50, ал. 1 ; 2. подаденото проектно предложение в електронен формат; 3. връзката към информацията в базите данни на Фонда за ръководителя на научния колектив на проекта и неговите текущи или завършили през последните три години проекти. (2) Избраните оценители декларират липса на обстоятелствата по чл. 67, ал. 2, т. 2 , както и че не са членове на колектива на екипа на оценявания от тях проект за проектите, за които са определени. (3) При подаване на декларация с невярно съдържание по ал. 2 оценителят губи право да оценява проектни предложения, както и да участва в проекти, финансирани от Фонда, за срок пет години. (4) Определените независими оценители са анонимни за всички лица с изключение на членовете и секретаря на съответната временна научно-експертна комисия, както и на другите оценители на проектното предложение в случаите по чл. 70, т. 3 . (5) Определените независими оценители подписват декларации за конфиденциалност. (6) В срок, определен в Насоките за кандидатстване, всеки независим оценител изготвя в електронен формат оценка на съответното проектно предложение, която съдържа: 1. преценка за допустимостта на предвидените дейности и разходи и за типа на предвидените научни изследвания; 2. оценка на проектното предложение по точкова система съгласно критериите за научна оценка на проектните предложения и мотиви за определените точки по всеки критерий; 3. препоръки за промени в работната програма и/или във финансовия план на проекта, ако прецени, че такива са необходими. Чл. 70. След постъпване на оценките съответната временна научно-експертна комисия ги разглежда поотделно за всяко проектно предложение, като: 1. установява съответствието на определените точки с мотивите по всеки критерий и с методиката за оценка на проектите и сравнява оценките на оценителите; 2. при наличие на съответствие и при разлика между числовите оценки на оценителите, по-малка от определена в методиката стойност, формира комплексна числова оценка на проекта като средноаритметично от оценките на оценителите; 3. при липса на съответствие по т. 1 за някоя от оценките експертната карта се връща на оценителя, който в определен от изпълнителния съвет срок изпраща коригирана карта; ако картата не бъде представена в този срок или не бъде коригирана за отстраняване на несъответствията, временната научно-експертна комисия предлага да не се изплаща възнаграждение на оценителя и взема решение проектното предложение да се изпрати за оценяване на друг оценител; 4. при разлика в индивидуалните оценки повече от определената в методиката стойност организира обсъждане между оценителите, при което оценителите имат възможност да променят оценките си и мотивите към тях, като представят нова карта за научна оценка на проектното предложение; комплексната числова оценка за проектното предложение се определя като средноаритметично на получените оценки. Чл. 71. (1) След извършване на оценяването по чл. 69 и 70 временните научно-експертни комисии: 1. извършват класиране на проектните предложения в низходящ ред на комплексната числова оценка; 2. изготвят списък на проектните предложения за финансиране в рамките на предварително определените средства. (2) Не се класират проектни предложения, получили по-малък брой точки от минималния праг, определен в Насоките за кандидатстване в конкурса. (3) Ако независими оценители са предложили промени във финансовия план на проект, съответната временна научно-експертна комисия разглежда аргументацията за тях и ги отчита напълно или частично или ги отхвърля при предложението си за финансиране. (4) Ако след изготвяне на списъка на проектните предложения за финансиране по ал. 1, т. 2 останат проектни предложения, които са оценени по-високо от минималния праг, но не са предложени за финансиране поради изчерпване на предвидените средства за съответното тематично направление или научна област, тези проектни предложения се включват в списък с резервни проектни предложения. (5) За извършените дейности по организацията на оценяването и класирането на проектните предложения временната научно-експертна комисия изготвя доклад до изпълнителния съвет, към който прилага решенията по ал. 1 и 4. (6) Член на временна научно-експертна комисия може да изрази особено мнение в писмен вид, което се представя в тридневен срок след заседанието на комисията, на което е прието класирането на проектите за конкурса, като то става неразделна част от решението. Чл. 72. (1) След постъпване на доклада на съответната временна научно-експертна комисия с решение на изпълнителния съвет се одобряват класирането, списъкът на проектите за финансиране и списъкът на резервните проекти. (2) Решението на изпълнителния съвет се публикува на интернет страницата на Фонда в срок три работни дни от приемането му от изпълнителния съвет. Към решението се прилага списък на класираните проекти, съдържащ следната информация: 1. заглавие на проекта; 2. базова организация и партньорски организации, ако има такива; 3. ръководител на научния колектив; 4. комплексна числена оценка на проекта. (3) За одобрените за финансиране проекти в срок до 30 работни дни след подписване на договорите за финансиране се публикуват и общият размер на отпуснатото финансиране, резюмето на проекта и списъкът на членовете на научния колектив. (4) Ако проектните предложения, които са оценени по-високо от минималния праг, не са достатъчни за изразходване на предвидените средства за определено тематично направление или научна област, останалата сума се разпределя от изпълнителния съвет за финансиране на резервни проектни предложения от други тематични направления или научни области на същия конкурс. (5) Решението по ал. 1 се взема не по-късно от 15 седмици след изтичане на срока за подаване на проектни предложения с изключение на тези по процедурата по чл. 74 , за които решението се взема не по-късно от 18 седмици след изтичане на срока за подаване на проектни предложения. Периодите от 1 до 31 август и от 23 декември до 3 януари не се включват в тези срокове. Чл. 73. (1) В срок, определен в Насоките за кандидатстване в конкурса, след приемане на решението по чл. 72, ал. 1 управителят изпраща на ръководителите на научните колективи получените научни оценки, мотивите към тях и комплексната числова оценка на представеното от тях проектно предложение. (2) При установяване на техническо несъответствие в текста на научната оценка в срок две седмици след получаване на научната оценка ръководителят на проектното предложение може да подаде мотивирано възражение до управителя. (3) При наличие на постъпили възражения срещу оценките по проектните предложения изпълнителният съвет взема решение за създаване на експертна комисия по възраженията, която да разгледа постъпилите възражения. В комисията участват от трима до петима експерти, отговарящи на изискванията за членове на научно-експертни комисии. Правилата за определяне на състава и за работата на комисията се приемат с решение на изпълнителния съвет и се публикуват на интернет страницата на Фонда. За участието си в комисията членовете и получават възнаграждение в съответствие с чл. 33. (4) Ако при разглеждане на възраженията комисията установи, че има ясни доказателства за допуснати технически грешки по даден критерий на оценката, изпраща проектното предложение за оценяване на друг независим оценител, който прави нова оценка по съответния критерий в съответствие с насоките и методиката на конкурса. (5) Крайната оценка за проектното предложение се определя, като се коригира оценката по критерия, за който е възразено, в съответствие с оценката по ал. 4. (6) За проекти, получили при крайната оценка равен или по-висок брой точки от последния финансиран в дадената научна област проект, се прави общо класиране на проектите по ал. 4 за конкурса. При класирането проектните предложения се подреждат според стойността, с която променената оценка надвишава стойността на последния финансиран проект в дадената научна област. Финансирането на проектите се осъществява по низходящ ред на класирането в рамките на утвърдената тригодишна оперативна програма и бюджет за тази цел. (7) Процедурата по ал. 4 - 6 не се прилага за проекти по двустранно сътрудничество или по международни програми с участие на други финансиращи организации. Чл. 74. (1) По решение на изпълнителния съвет оценяването на проектни предложения по конкурси с минимална сума на проекта над определена от изпълнителния съвет стойност може да включва два етапа: 1. оценяване от независими оценители; 2. защита на проектните предложения, преминали първия етап. (2) Оценяването по ал. 1, т. 1 се извършва при условията и по реда на чл. 63 - 71 , като оценителите могат да правят препоръки за промяна в работната програма и/или финансовия план на проекта. Проектите се оценяват от учени, участвали през последните 5 години в процедури по оценяване към Рамковите програми на ЕС като независими оценители, с изключение на случаите по чл. 53, ал. 4 . (3) Защитата на проектни предложения по ал. 1, т. 2 се извършва за проекти, получили оценка от първия етап над определения в Насоките за кандидатстване в конкурса минимален праг. Въз основа на препоръките на независимите оценители научните колективи, допуснати до втория етап на оценяването, могат да правят промени в подаденото проектно предложение. (4) Защитата на проектните предложения включва представяне на проекта от ръководителя на научния колектив пред съответната временна научно-експертна комисия, отговори на въпроси и на препоръките на независимите оценители. (5) За защитата на проектните предложения се води протокол и аудиозапис, въз основа на които независимите оценители определят оценката си за втория етап от оценяването. (6) Проектите се класират въз основа на средната стойност на оценката от първия и втория етап на оценяването. (7) Одобрението на проектите за финансиране се осъществява по реда на чл. 72 . Чл. 75. (1) Независимите оценители получават възнаграждение въз основа на сключен договор с управителя на Фонда. Размерът на възнаграждението за извършената научноизследователска експертиза за съответния проект зависи от типа на конкурса и се определя от управителя на Фонда по предложение на изпълнителния съвет, като то не може да бъде по-малко от 270 лв. и по-голямо от 540 лв. (2) Възнаграждението на оценителите по националните научни програми на конкурсен принцип се определя от управителя на Фонда по предложение на изпълнителния съвет в рамките на средствата за оценяване и администриране, определени в програмата, като за тях не се прилагат ограниченията по ал. 1. (3) Възнаграждението не се изплаща, ако по вина на независимия оценител оценката не е предадена в предвидения в Насоките за кандидатстване в конкурса срок или при решение на изпълнителния съвет във връзка с чл. 70, т. 3 . (4) Оценяването на проектните предложения и междинното и окончателното оценяване на финансирани проекти са неразделна част от научните изследвания. Дейността на независимите оценители е специфична научноизследователска дейност, свързана с определяне характеристиките на проектите, и може да включва препоръки за подобряване качеството на научните изследвания. Раздел V. Договор за финансиране Чл. 76. (1) За одобрените проекти управителят сключва договор за предоставяне на финансиране, който задължително съдържа: 1. страни по договора: а) Фонд \"Научни изследвания\"; б) изпълнители по договора - базова организация и ръководител на научния колектив; 2. предмет на договора, включващ входящ номер и наименование на проекта; 3. период за изпълнение; 4. финансови ангажименти по договора; 5. работна програма; 6. план за управление на научните данни; 7. партньори по проекта, ако има такива; 8. списък на научния колектив. (2) Проектното предложение, споразумението за партньорство (ако е приложимо) и планът за управление на научните данни са неразделна част от договора. (3) В договора се определя редът за възстановяване на недължимо платени и надплатени суми, както и на неизразходваните, неправомерно получените или неправомерно усвоените средства. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, договорът включва съответните изисквания на приложимото законодателство, които гарантират спазването на условията на режима за държавни помощи за съответния проект. Чл. 77. В случаите, когато средства за финансиране на проекти и дейности се предоставят изцяло или частично от други организации, условията и редът за финансиране се определят съгласувано с финансиращата организация при спазване на разпоредбите на Закона за насърчаване на научните изследвания и иновациите и на този правилник. Чл. 78. (1) В срок до 10 работни дни от решението на изпълнителния съвет за определяне на съответния проект за финансиране управителят на Фонда отправя покана до ръководителя на научния колектив за сключване на договор за финансиране на проекта. Ръководителят на научния колектив уведомява останалите изпълнители по чл. 76, ал. 1, т. 1 за сключване на договора. (2) Договорът се сключва не по-късно от две седмици след поканата по ал. 1. Подписването му може да се отложи с не повече от един месец по мотивирано искане на ръководителя на научния колектив или на ръководителя на научната организация. (3) Договорът се сключва за цялата сума по проекта, предвидена в решението на изпълнителния съвет, и за целия период за неговото изпълнение. (4) В случай че съответната временна научно-експертна комисия е предвидила промени в работната програма или във финансовия план, отчитайки забележки на независимите оценители, и тези промени са одобрени от изпълнителния съвет, ръководителят на научния колектив се уведомява за тях заедно с поканата по ал. 1 и тези промени се отразяват в договора. (5) Преди подписването на договора членовете на временната научно-експертна комисия: 1. удостоверяват съответствието на договора с подаденото проектно предложение по отношение на неговото съдържание съгласно чл. 76, ал. 1 и с промените по ал. 4; 2. извършват кръстосана проверка на дейностите, предвидени в проекта, с оглед на избягване на двойно финансиране на дейности по методика, приета от изпълнителния съвет. Чл. 79. Ако ръководител на научен колектив или на базова организация, чийто проект е одобрен за финансиране, откаже сключването на договор, след изтичане на срока по чл. 78, ал. 2 управителят на Фонда отправя покана до следващия от списъка с резервните проекти в съответната научна област, но не по-късно от 10 работни дни преди приключване на съответната финансова година. Чл. 80. (1) Средствата за изпълнение на проекта се предоставят при условия и по ред, определени в договора за неговото изпълнение. (2) До 20 работни дни след подписване на договора Фондът превежда авансово предвидените суми за първия етап от изпълнението на проекта. Чл. 81. Финансовите средства по проекта се изразходват законосъобразно и целесъобразно съгласно предвидените във финансовия план групи разходи. Чл. 82. При публикуване на научни резултати, получени във връзка с изпълнението на проекти, финансирани от Фонда, в научни публикации, в публикувани резюмета на материали от форуми членовете на научния колектив отбелязват, че съответният резултат е постигнат по проект, финансиран от Фонда, и ако условията на изданието позволяват, посочват номера на договора. Чл. 83. (1) Всяко изменение на договора за финансиране е предмет на допълнително писмено споразумение, освен когато в този правилник е предвидено друго. Допълнителното споразумение се подписва от управителя на Фонда след решение на изпълнителния съвет. (2) Допълнително споразумение не може да има за цел или за последица промяна на договора, която може да постави под съмнение решението за финансиране на проекта или да доведе до неравностойно отношение към кандидатите, както и до увеличаване размера на одобреното финансиране. (3) Искания за изменение се изпращат от изпълнителя до управителя на Фонда не по-късно от два месеца преди крайната дата за изпълнение на проекта или на съответния етап. (4) Измененията в договорите за финансиране по национални научни програми се уреждат в Насоките за кандидатстване в конкурса и в договорите за финансирането им. Чл. 84. (1) При изпълнението на проекта ръководителят на научния колектив може да прави промени във финансовия план чрез прехвърляне между различните групи допустими преки разходи, при условие че преразпределението не надвишава 20 процента от общия размер на допустимите преки разходи за съответния етап на проекта. (2) В случаите по ал. 1 ръководителят на научния колектив писмено уведомява ръководителя на базовата организация и партньорите, ако има такива, и управителя на Фонда. Уведомлението се прилага към съответния финансов отчет, без да се подписва допълнително споразумение към договора за финансиране. Това преразпределение следва да се подаде в отчета за етапа, за който е направено. (3) Редът по ал. 1 се прилага и при прехвърляне на средства за следващ етап на проекта или за използване на средства в периода до получаване на финансирането за следващия етап при наличие на неизразходвани средства от отчитания етап. При необходимост в периода до получаване на финансиране за следващ етап могат да бъдат използвани собствени средства на организацията. В тези случаи финансовите средства се отчитат във финансовия отчет за следващия етап. При незадоволителна оценка на проекта за отчитания етап всички средства, получени от Фонда и изразходвани по реда на тази алинея, се възстановяват на Фонда. (4) В случай че са необходими промени във финансовия план, предвиждащи преразпределение, надвишаващо 20 процента, но не повече от 30 процента от допустимите преки разходи по проекта за определен етап, промените се осъществяват по реда на чл. 83 . (5) При промените по ал. 1, 2 или 3 не могат да се нарушават ограниченията върху изразходване на финансовите средства, посочени в този правилник или в Насоките за кандидатстване в конкурса. Промените не могат да са свързани или да водят до преразпределение на средства между партньорите, ако има такива. Чл. 85. (1) Не се допускат промени в работната програма на проекта, които засягат повече от 30 процента от планираните дейности и/или очакваните резултати, или промени, които водят до промяна на вида на изследванията съгласно чл. 5, ал. 3 . (2) Промени, засягащи по-малко от 20 процента от планираните дейности и/или очакваните резултати за съответния етап от проекта, могат да се извършат след писмено мотивирано уведомление от ръководителя на научния колектив до управителя на Фонда. В този случай не се подписва допълнително споразумение към договора за финансиране. (3) Промени, засягащи повече от 20 процента, но не повече от 30 процента от планираните дейности и/или очакваните резултати, могат да се извършат по реда на чл. 83 . Чл. 86. (1) Промени в състава на научния колектив на проекта се допускат по изключение в интерес на изпълнението му и могат да бъдат направени въз основа на мотивирано предложение на ръководителя и/или на научния колектив, утвърдено от ръководителя на базовата организация, и на партньорите, ако има такива. Към предложението се прилага писмено съгласие на напускащите и/или на новите членове на колектива. Членове на изпълнителния съвет, взел решение за финансиране на проекта, на временната научно-експертна комисия, оценявала проектни предложения по съответния конкурс, или оценители по тематичното направление или научната област на конкурса не могат да бъдат предлагани за нови членове на колектива. (2) В случай че ръководител на научен колектив е престанал да отговаря на предварително обявените изисквания за съответната позиция или не е в състояние да изпълнява своите задължения по проекта, ръководителят на базовата организация съвместно с партньорите, ако има такива, и останалите членове на научния колектив, притежаващи образователна и научна степен \"доктор\", вземат решение, с което предлагат неговата замяна с учен, притежаващ еквивалентни или по-високи квалификация, умения и опит. Ученият, предложен за нов ръководител, трябва да е бил член на научния колектив при подаване на проектното предложение и да отговаря на условията за ръководител на проект. (3) Решение по предложението по ал. 1 се взема от съответната постоянна научно-експертна комисия, като не се подписва допълнително споразумение. Замяна на ръководител на научен колектив по ал. 2 се осъществява с решение на изпълнителния съвет и сключване на допълнително споразумение към договора. (4) Докторанти, отчислени с право на защита, както и участници в колектива, защитили докторска степен, които преустановяват трудови правоотношения с базовата организация, могат да се заменят с нови членове на колектива с уведомително писмо от ръководителя на проекта. Към писмото се прилага писмено съгласие на напускащите и на новите членове на колектива. Чл. 87. (1) При забавяне от научен, технически или друг характер, налагащо удължаване срока за изпълнение на проекта или на етап от проекта, ръководителят на научния колектив съгласувано с ръководителя на базовата организация и партньорите, ако има такива, уведомява писмено управителя на Фонда и мотивирано иска удължаване на срока за изпълнение на проекта или съответния етап, като посочва крайната дата, на която ще бъде представен съответният отчет. (2) В случай че исканото удължение по ал. 1 е до девет месеца, срокът се удължава, без да се подписва допълнително споразумение. (3) В случай че исканото удължение по ал. 1 е по-голямо от девет месеца, но не повече от 18 месеца, удължаването може да се извърши с решение на изпълнителния съвет по предложение на съответната постоянна научно-експертна комисия след обсъждане на мотивите за исканото удължение с ръководителя на научния колектив. Раздел VI. Анализ, контрол и оценка на изпълнението на финансираните проекти Чл. 88. (1) Анализът, контролът и оценката на изпълнението на финансираните от Фонда проекти се осъществяват от постоянните научно-експертни комисии въз основа на правила и критерии, приети от изпълнителния съвет. Правилата включват и механизми за мониторинг на изпълнението и текущ и последващ контрол по отношение на приложимия режим за държавни помощи. (2) След сключването на договорите по всеки конкурс изпълнителният съвет разпределя финансираните проекти на постоянните научно-експертни комисии в съответствие с тяхната компетентност. Интердисциплинарните проекти се разпределят на постоянната научно-експертна комисия по основната научна област, която при обсъждането на отчетите може да покани представители на постоянни научно-експертни комисии по допълнителните научни области. (3) При изпълнение на задълженията си по ал. 1 постоянните научно-експертни комисии осъществяват проверки в базовата организация или партньорските организации за изпълнение на дейностите по проекта или за резултатите от него. Чл. 89. В двумесечен срок след публикуване на решението на изпълнителния съвет за финансиране на проектите за всеки конкурс управителят организира информационна среща с ръководителите на научните колективи и счетоводителите, отговорни за финансовото обслужване на проектите, на която финансови специалисти от Фонда представят и разясняват указания за управление и отчитане на финансовите средства, предоставени от Фонда. Чл. 90. (1) За всеки финансиран проект на интернет страницата на Фонда се създава връзка към интернет страница на проекта чрез електронната страница на базовата организация. (2) Страницата на проекта е с публичен достъп и съдържа информация по чл. 53, ал. 2 , както и: 1. описание на очакваните резултати; 2. постигнати резултати от изпълнението на проекта по етапи, ако проектът се изпълнява на етапи, и кратък анализ на тяхната приложимост, в т. ч.: а) списък на научните публикации, изработени във връзка с проекта, с интернет връзка към публикациите в електронната страница на списанието, в което са публикувани, и/или към публично достъпни електронни копия на публикациите в Портала за отворена наука съгласно чл. 78, ал. 1 от ЗННИИ , а за издания, публикувани само в печатен вид, се публикуват началната страница, страницата с отбелязано финансиране от Фонда и други страници по желание на научния колектив; б) интернет връзка към публично достъпните научни данни, за които е приложимо; в) за проекти за индустриални научни изследвания или експериментално развитие се публикува и заявка за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации, а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура; 3. друга информация, свързана с проекта, като предложения за индустриални или други полезни за обществото приложения на резултатите. (3) Ръководителят на научния колектив отговаря за създаването и обновяването на страницата на проекта. Информацията се съхранява за срока по чл. 31, ал. 4 . Чл. 91. (1) Ръководителите на научни колективи представят в сроковете, предвидени в договора: 1. междинни научни и финансови отчети за изпълнението на проекта; 2. окончателен научен и финансов отчет за изпълнението на проекта. (2) Междинен научен и финансов отчет се изготвя за всеки етап от изпълнението на проекта, когато такива са предвидени, а при необходимост може да включва и актуализирана работна програма и актуализиран финансов план на проекта за следващия етап. (3) Окончателен научен и финансов отчет се изготвя за цялостното изпълнение на проекта. (4) В отчетите се включва информация за промените, направени по реда на чл. 84 - 87 . (5) Ако междинен или окончателен отчет по проект не бъде предаден до два месеца след изтичане на определения срок по ал. 1, Фондът предприема действия, предвидени в договора за финансиране. Ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда до предаване на отчета. (6) Ако междинен или окончателен отчет по проект не бъде предаден до шест месеца след изтичане на определения срок по ал. 1, Фондът предприема действия за възстановяване изцяло на сумата за съответния отчетен период от базовата организация и партньорските организации, ако има такива. Ако забавянето се дължи на непредаден научен отчет, ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда за срок три години. (7) В срока за представяне на окончателния финансов отчет се възстановяват на Фонда и неизразходваните средства по проекта, а когато финансовият одит на отчета на проекта е осъществен от одитор, определен от базовата организация по проекта, в същия срок се възстановяват и сумите, определени като недопустими или непризнати разходи. Чл. 92. (1) Научният отчет се представя на български език, а в определени в Насоките за кандидатстване или в договора за финансиране на проекта случаи - и на английски език, и включва: 1. кратко описание на осъществените изследвания или дейности по всеки от работните пакети, описание на постигнатото по всеки от очакваните научни резултати за дадения етап и обяснение на причините, ако част от очакваните резултати не са постигнати; 2. списък на научните публикации (публикувани и/или приети за печат), включващи научни изследвания, финансирани по проекта, отговарящи на изискването по чл. 82 , както и копия на хартиен или електронен носител от тези публикации; в случаите, при които една публикация се отчита в повече от един проект, финансиран от Фонда или друг източник от страната, това се описва в отчета, като се отбелязва приносът на всеки от проектите за публикацията в проценти; 3. списък на участията в научни форуми или посещения в научни организации в чужбина, на които са представени резултати от проекта; 4. отчет за изпълнение на плана за реализация и разпространение на резултатите от изпълнението на научния проект; 5. информация, която се публикува на интернет страницата на проекта съгласно чл. 90, ал. 2 . (2) Научният отчет се подписва от ръководителя и членовете на научния колектив, притежаващи образователната и научна степен \"доктор\". Чл. 93. (1) Финансовият отчет се представя на български език и включва необходимата счетоводна информация за преценка на допустимостта на направените разходи съгласно правилата по чл. 14, т. 8 . Към финансовия отчет се прилагат заверени копия на разходооправдателните документи за направените преки допустими разходи, върху които е отбелязано, че разходът е извършен по съответния проект. (2) Финансовият отчет се подписва от ръководителя и от главния счетоводител на базовата организация, както и от ръководителя на научния колектив. Чл. 94. (1) В зависимост от постигнатите резултати за всеки проект се поставя научна оценка, която може да бъде: 1. \"много добър\" - проекти, постигнали научните резултати и осъществили дейностите по работната програма на проекта за дадения етап над 90% от планираните, които са отразени в пълен обем или частично в публикувани или приети за печат научни публикации в авторитетни научни списания, попадащи в квартил 1 (Q1) или квартил 2 (Q2), отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 2. \"добър\" - проекти, постигнали основната част от научните резултати и осъществили основната част от дейностите по работната програма на проекта за дадения етап, но не по-малко от 70% от тях, които са отразени в публикувани или приети за печат научни публикации в списания с импакт фактор/ранг, отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 3. \"задоволителен\" - проекти, постигнали част от научните резултати за дадения етап и осъществили част от дейностите по работната програма на проекта, но не по-малко от 50% от тях, които са отразени в поне една публикувана или приета за печат научна публикация, отговаряща на изискването по чл. 82 ; при междинно отчитане постигнатите резултати трябва да дават възможност проектът да бъде продължен и успешно завършен; 4. \"незадоволителен\" - проекти, постигнали по-малко от 50% от очакваните резултати и от дейностите по работната програма на проекта, или при които липсват научни публикации по тематиката на проекта, поради което след междинното отчитане проектът не може да бъде продължен или завършен успешно. (2) За проекти, които се изпълняват по национални научни програми, по европейски програми или по програми за двустранно сътрудничество, оценяването се извършва и в съответствие със специфичните изисквания в насоките на съответния конкурс. (3) За проекти за индустриални научни изследвания или експериментално развитие като резултати от проекта се отчитат и заявки за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации , а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура. (4) Индивидуалните оценки се поставят от независими оценители. Броят независими оценители за всеки тип проекти се определя с правилата по чл. 88, ал. 1 . (5) Броят на независимите оценители на отчети на проекти, финансирани по конкурсите по чл. 45 , се определя от изпълнителния съвет за всеки тип конкурси. (6) Постоянната научно-експертна комисия или изпълнителният съвет може да връща еднократно междинни или окончателни отчети за корекции в срок до един месец при установени неточности, грешки или при неспазване на изискванията за изготвяне на отчети. Чл. 95. (1) За всеки проект постоянната научно-експертна комисия определя с решение независими оценители от базата данни по чл. 7, ал. 1, т. 2 , които са изразили съгласие да оценяват междинни и окончателни отчети на проекти. За всеки отчет се определят и резервни оценители. (2) При определянето на независимите оценители не се допуска наличие на обстоятелствата, посочени в чл. 67, ал. 2 . (3) Един независим оценител може да оценява не повече от осем отчета на проекти в рамките на една календарна година. (4) Независимите оценители са анонимни за колектива на проекта, както и за всички лица с изключение на членовете и секретаря на съответната постоянна научно-експертна комисия. Чл. 96. (1) Секретарят на постоянната научно-експертна комисия изпраща до независимите оценители: 1. уведомление за избора; 2. подробни указания за правилата и критериите за оценяване на изпълнението на проектите; 3. връзка към страниците по чл. 90, ал. 1 и към научните и финансовите отчети по проектите, които ще оценяват. (2) В срок, определен в правилата по чл. 88, ал. 1 , независимите оценители: 1. оценяват и мотивират оценките си за постигнатите научни резултати и изпълнението на проекта въз основа на информацията в научния отчет и публикуваните или приетите за печат научни публикации съгласно чл. 94 ; 2. изразяват становище за съответствие на финансовите разходи с условията на договора и с финансовия план, като отчитат направените в тях промени, ако има такива; 3. за проекти, оценени с оценка \"задоволителен\", изразяват становище дали проектът има потенциал да бъде продължен за следващия етап и с каква част да бъде намалена предвидената сума по договора за следващия етап на проекта; 4. при междинно отчитане може да препоръчат промени в работна програма или финансов план за следващия етап на проекта. Чл. 97. (1) Финансовите отчети на проектите се проверяват за допустимост за разходваните средства от одитор - експерт-счетоводител. Начинът за определяне на одитор се указва в Насоките за кандидатстване в конкурса. (2) При установяване на несъответствие или при необходимост от допълнителни разяснения одиторът информира писмено ръководителя на научния колектив и ръководителя на базовата организация, които могат да представят допълнителни разяснения и/или документи в срок до 14 дни след получаване на писмото. (3) Одиторът изготвя мотивиран доклад до управителя на Фонда и до съответната постоянна научно-експертна комисия, в който дава оценка за направените разходи. При установяване на неизразходвани, изразходвани в нарушение на финансовия план и/или неправомерно изразходвани средства определя размера на одобрените разходи и на средствата, подлежащи на прехвърляне за следващ етап или на възстановяване. (4) Фондът не може да изисква възстановяване на други средства с изключение на средствата, подлежащи на възстановяване съгласно ал. 3, или в случай на незадоволителна оценка след решение на изпълнителния съвет по чл. 101, ал. 4 . Чл. 98. (1) След постъпване на оценките по чл. 96, ал. 2 и на доклада по чл. 97, ал. 3 за всеки отчетен проект постоянната научно-експертна комисия установява съответствието на индивидуалните оценки с критериите за оценяване на изпълнението на проектите и при липса на съответствие уведомява оценителя да коригира несъответствието в едноседмичен срок от получаване на уведомлението. (2) Постоянната научно-експертна комисия разглежда доклада по чл. 97, ал. 3 и при необходимост изисква от одитора разяснения по направените констатации. (3) На основание индивидуалните оценки на независимите оценители постоянната научно-експертна комисия предлага на изпълнителния съвет решение за обща научна оценка на всеки проект, отчитайки критериите по чл. 94, ал. 1 . (4) Постоянната научно-експертна комисия представя на изпълнителния съвет доклад за приемане на общите научни оценки за всеки проект и предложение за окончателен размер на одобрените разходи по проекта. (5) Ако при приключване на проекта окончателният размер на одобрените разходи по ал. 4 е по-малък от получените, в доклада по ал. 4 се определя и размерът на средствата, подлежащи на възстановяване, както и сумата, възстановена на Фонда при условията и по реда на чл. 91, ал. 7 . Чл. 99. (1) Изпълнителният съвет разглежда доклада по чл. 98, ал. 4 на съответната постоянна научно-експертна комисия и за всеки проект приема решение, с което: 1. утвърждава общата оценка на междинния, съответно окончателния отчет; 2. утвърждава окончателния размер на одобрените разходи за съответния етап или за цялостното изпълнение на проекта, а в случаите по чл. 98, ал. 5 - и размера на средствата, подлежащи на възстановяване. (2) За междинни отчети на проекти, получили оценка \"много добър\" или \"добър\", изпълнителният съвет приема решение за отпускане на средствата за следващия етап на проектите в пълния размер, предвиден в договора. (3) За междинни отчети на проекти, получили оценка \"задоволителен\", изпълнителният съвет разглежда препоръките на независимите оценители и на съответната постоянна научно-експертна комисия и приема решение дали проектът да бъде продължен за следващ етап. Ако проектът се продължава, изпълнителният съвет намалява сумата за финансиране на следващия етап на проекта до не повече от 70 процента от средствата за следващия етап на проекта, предвидени в договора. (4) За проекти, получили оценка \"незадоволителен\", изпълнителният съвет приема решение за прекратяване на договора за финансиране на проекта, след като изслушва председателя на съответната постоянна научно-експертна комисия. Решението може да включва частично или пълно възстановяване на получените средства, включително и на тези за персонал. (5) Всички средства, за които е установена недопустимост и не са възстановени на Фонда при условията и по реда на чл. 91, ал. 7 , се възстановяват на Фонда в пълен размер в 10-дневен срок считано от датата, на която съответният изпълнител е уведомен за решението на изпълнителния съвет по ал. 1, т. 2. (6) Решенията по ал. 1 - 4 се съобщават от управителя на Фонда на изпълнителите по чл. 76, ал. 1, т. 1 б в петдневен срок след публикуване на протокола на изпълнителния съвет. (7) До 20 работни дни след приемане на решението на изпълнителния съвет по ал. 1 Фондът превежда съответните суми за следващия етап на проекта. Ако при приемане на решението на изпълнителния съвет тригодишната оперативна програма за съответния период не е утвърдена, изплащането се извършва до 20 работни дни след утвърждаването и. (8) Проектът се счита за приключен след утвърждаване от изпълнителния съвет на окончателна обща научна оценка и финансов отчет на проекта и възстановяване на средствата по ал. 4 или 5, ако има такива. За приключването на проекта управителят и изпълнителите подписват протокол. Чл. 100. (1) Решенията по чл. 99 се вземат не по-късно от 4 месеца след подаване на съответния отчет за междинни отчети и не по-късно от 6 месеца за окончателни отчети и се публикуват на интернет страницата на Фонда в протокола на изпълнителния съвет, в който е вписано решението. (2) Сроковете по ал. 1 спират да текат при връщане на отчета по проекта съгласно чл. 94, ал. 6 . Чл. 101. (1) Ръководителят на научния колектив и/или ръководителят на базовата организация могат в едномесечен срок от датата на получаване на уведомлението по чл. 99, ал. 6 да направят мотивирано възражение срещу решенията на изпълнителния съвет по чл. 99, ал. 1 или 4 . (2) На първото си заседание след постъпване на възражение срещу научната оценка на определен проект съответната постоянна научно-експертна комисия в присъствие на управителя на Фонда определя чрез жребий супероценител от база данни \"Оценители на проекти\" по чл. 7, ал. 1, т. 2 за съответната научна област, който отговаря на минималните изисквания съгласно приложението към чл. 8, ал. 2 . Супероценителят изготвя индивидуална оценка при условията и по реда на чл. 96, ал. 2 , преценява дали оценката на постоянната научно-експертна комисия е мотивирана и прави обосновано предложение за решение на изпълнителния съвет. (3) Възражение срещу решение за възстановяване на средства може да бъде подадено в случаите, при които одиторът на финансовия отчет е определен от Фонда. При подаване на такова възражение управителят на Фонда след съгласуване с председателя на съответната постоянна научно-експертна комисия определя независим одитор, който изготвя становище за допустимостта само на средствата, за които се възразява. (4) Въз основа на мотивираното становище на супероценителя изпълнителният съвет разглежда отново решението на постоянната научно-експертна комисия и оценките на оценителите и потвърждава или променя решението си по чл. 99, ал. 1, т. 1 . (5) Въз основа на становището на независимия одитор изпълнителният съвет потвърждава или променя решението си по чл. 99, ал. 1, т. 2 . (6) Срещу решенията по ал. 4 и 5 не може да се подава ново възражение. Чл. 102. (1) По предложение на постоянните научно-експертни комисии изпълнителният съвет определя до два най-успешни проекта от всеки приключил конкурс, които са постигнали най-добри резултати по отношение на целите на конкурса, като се отчита импакт факторът/рангът на списанията, в които са публикувани научните резултати, а за проекти в областта на обществените и хуманитарните науки - статиите, публикувани в реферирани или индексирани списания, както и в рецензирани студии или монографии. (2) Проекти, определени по ал. 1, се обявяват на интернет страницата на Фонда и ръководителят на научния колектив получава грамота от Фонда за най-успешен проект за съответния конкурс. (3) Ръководителите на научни колективи на проекти, получили незадоволителна научна оценка при междинно или крайно оценяване, се обявяват на интернет страницата на Фонда и нямат право да кандидатстват като ръководители или членове на колективи по проекти за срок три години считано от датата на решението на изпълнителния съвет по чл. 99, ал. 1, т. 1 . Раздел VII. Отчитане дейността на Фонда Чл. 103. (1) Ежегодно в срок до 31 март Фондът представя на министъра на образованието и науката годишен отчет за дейността си. (2) Годишният отчет за дейността на Фонда включва: 1. информация за наименованията на конкурсите за годината, предвиденото и одобреното финансиране по тях, броя кандидатствали и одобрени проекти и статистическа информация по научни области, научни организации и др.; 2. анализ и оценка на проведеното оценяване на проектите, както и на установените проблеми; 3. анализ и оценка на проведените оценявания на междинни отчети по текущи проекти и информация за продължените проекти по различните типове проекти; 4. анализ и оценка на проведените оценявания на окончателни отчети по проекти, общо финансиране по тях, посочване на положителни примери за успешни проекти и на проекти, за които са установени проблеми; 5. информация за това какъв дял от националната научна продукция в отделните научни области за предходната година съгласно международните бази данни WoS, Scopus и други бази данни е реализиран с финансовата подкрепа на Фонда; 6. информация за административните разходи на Фонда за годината; 7. общо заключение за дейността на Фонда през изминалата година и предприети или препоръчани мерки за подобряване дейността на Фонда. (3) Годишният отчет се публикува на интернет страницата на Фонда и се представя публично пред представители на научната общност от председателя на изпълнителния съвет и от управителя. Глава четвърта. ОРГАНИЗАЦИЯ НА РАБОТАТА И НА ДЕЙНОСТТА НА ФОНДА Раздел I. Организация на работата Чл. 104. (1) Организационното и административното обслужване на Фонда се осъществява от държавни служители и лица, работещи по трудово правоотношение. (2) Управителят на Фонда утвърждава длъжностното разписание, поименното разписание на длъжностите и длъжностните характеристики на служителите във Фонда. Чл. 105. (1) Управителят на Фонда издава правила за организацията на работата, за документооборота, както и други специфични разпоредби, свързани с административното управление на Фонда. (2) Управителят на Фонда възлага служебните преписки с резолюция до директорите на дирекции, която съдържа указание и срок за изпълнение. Чл. 106. (1) Работното време на служителите на Фонда е с променливи граници от 8,00 до 19,00 ч. с период на задължително присъствие от 10,00 до 16,00 ч. и задължително отработване на нормалната продължителност на 8-часовия работен ден. Обедната почивка е с продължителност 30 минути между 12,00 и 14,00 ч. (2) Установяването на работното време по ал. 1 и контролът по спазването му се определят с акт на управителя на Фонда. Чл. 107. (1) Документите, писмата и проектите, изпратени до Фонда от държавни органи, от юридически или физически лица, се завеждат в деловодството, като се отбелязва датата на получаването им. (2) При завеждането на документите се извършва проверка за наличието на всички посочени в тях материали и се образува служебна преписка. (3) Изходящите от фонда документи се съставят в два екземпляра, като вторият екземпляр съдържа инициалите и подписа на служителя, който е изготвил документа, като се посочва и датата. (4) При постъпили във Фонда или препратени по компетентност жалби и сигнали се предприемат действия за изпълнение на задълженията по реда на Административнопроцесуалния кодекс . Раздел II. Информационно осигуряване на дейността на Фонда Чл. 108. (1) В база данни \"Оценители на проекти\" по чл. 7, ал. 1, т. 2 се включват оценители от предходната година и експертите, заявили желание да се включат в базата данни през текущата година. До 1 март всяка година чрез интернет страницата си Фондът отправя покана до български и чуждестранни експерти да се регистрират в базата данни \"Оценители на проекти\". (2) Ежегодно изпълнителният съвет утвърждава списъка на потенциалните оценители, изготвен на основата на базата данни \"Оценители на проекти\" за съответните научни области. Списъкът може да се допълва с постъпили заявления от експерти, които отговарят на условията на приложението към чл. 8, ал. 2 и не са изключени по реда на чл. 69, ал. 3 . Чл. 109. (1) Базата данни \"Проекти\" по чл. 7, ал. 1, т. 3 съдържа две секции: 1. текущи проекти; 2. приключили проекти. (2) Базата данни включва информацията, предвидена в чл. 90, ал. 2 , за всеки проект. Раздел III. Публичност на дейността на Фонда Чл. 110. (1) Фондът работи в условията на публичност и прозрачност, като информира за вземаните решения и резултатите от тяхното изпълнение. (2) Фондът предоставя ясна и подробна информация на потенциалните кандидати за условията и правилата за участие в конкурсите. Чл. 111. (1) Фондът поддържа официална страница в интернет с адрес http://www.bnsf.bg , чрез която предоставя информация и материали за своята дейност. (2) На интернет страницата на Фонда се публикува информация за началото и края на мандата на изпълнителния съвет и кратки биографични данни на неговите членове. (3) След приключване на мандата на всеки изпълнителен съвет Фондът публикува обобщен списък на независимите оценители, участвали в оценяването на проекти по приключилите конкурси, проведени по време на мандата му. Глава пета. АДМИНИСТРАТИВНОНАКАЗАТЕЛНИ РАЗПОРЕДБИ Чл. 112. (1) Нарушението по чл. 69, ал. 3 се установява с акт за установяване на административно нарушение, съставен от служител на Фонда, определен със заповед на управителя. (2) Наказателното постановление за нарушението се издава от управителя на Фонда. (3) Актовете за установяване на административно нарушение и наказателните постановления се съставят, издават, съобщават и обжалват по реда на Закона за административните нарушения и наказания . Преходни и Заключителни разпоредби § 1. В едномесечен срок от влизането в сила на правилника лицата по трудово правоотношение във Фонд \"Научни изследвания\" се назначават за държавни служители при условията и по реда на § 36 от преходните и заключителните разпоредби на Закона за изменение и допълнение на Закона за държавния служител (ДВ, бр. 24 от 2006 г.). § 2. Правилникът се приема на основание чл. 27 от Закона за насърчаване на научните изследвания и иновациите . Приложение към чл. 8, ал. 2 Минимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите 1. Минималните изисквания за членовете на изпълнителния съвет по научни области са: а) за последните пет години не по-малко от 10 научни публикации; б) за цялата кариера на учения да са изпълнени всички от посочените изисквания: Биологически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Математически науки и информатика: 30 научни публикации, от които за математически науки поне 15 научни статии в списания с импакт фактор или импакт ранг, индекс на Хирш 8, а за информатика поне 20 научни статии в рецензирани списания, 40 цитирания. Медицински науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Науки за земята: 40 научни публикации, от които поне 20 научни статии в списания с импакт фактор или импакт ранг, индекс на Хирш 7. Обществени науки: 2 монографии, 40 научни публикации, 60 цитирания. Селскостопански науки: 40 научни публикации, от които поне 10 научни статии в списания с импакт фактор/ранг, 40 цитирания, Хирш 5. Технически науки: 40 научни публикации, от които поне 20 научни статии в рецензирани списания, 40 цитирания. Физически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 8. Химически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Хуманитарни науки: 2 монографии, 40 научни публикации, 60 цитирания. 2. Минималните изисквания за членовете на научно-експертните комисии и супероценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Математически науки и информатика: 15 научни публикации, от които за математически науки поне 10 научни статии в списания с импакт фактор или импакт ранг, индекс на Хирш 5, а за информатика поне 10 научни статии в рецензирани списания, 20 цитирания. Медицински науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Науки за земята: 20 научни публикации, от които поне 10 научни статии в списания с импакт фактор или импакт ранг, индекс на Хирш 5. Обществени науки: 1 монография, 20 научни публикации, 30 цитирания. Селскостопански науки: 20 научни публикации, от които поне 10 научни статии в рецензирани списания, 20 цитирания. Технически науки: 20 научни публикации, от които поне 10 научни статии в рецензирани списания, 20 цитирания. Физически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 6. Химически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Хуманитарни науки: 1 монография, 20 научни публикации, 30 цитирания. 3. Минималните изисквания за оценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Математически науки и информатика: 10 научни публикации, от които за математически науки поне 6 научни статии в списания с импакт фактор или импакт ранг, индекс на Хирш 3, а за информатика поне 8 научни статии в рецензирани списания, 10 цитирания. Медицински науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5, а за клинична и дентална медицина поне 15 научни публикации, от които поне 8 научни статии в списания с импакт фактор или импакт ранг, индекс на Хирш 4. Науки за земята: 15 научни публикации, от които поне 8 научни статии в списания с импакт фактор или импакт ранг, индекс на Хирш 4, а за география индекс на Хирш 3. Обществени науки: 1 монография или 15 научни публикации, 15 цитирания. Селскостопански науки: 15 научни публикации, от които поне 8 научни статии в рецензирани списания, 10 цитирания. Технически науки: 15 научни публикации, от които поне 8 научни статии в рецензирани списания, 10 цитирания. Физически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 4. Химически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Хуманитарни науки: 1 монография или 15 научни публикации, 15 цитирания. 4. Учените, които работят в интердисциплинарни области, могат да се включат във всички области, в които са компетентни, като една интердисциплинарна публикация може да бъде представена във всички научни области, за които се отнася. 5. Стойността на индекса на Хирш се отчита за всички научни публикации на учения, като са изключени самоцитиранията, по данни от Web of Science или Scopus (по-голямата от двете). 6. В броя научни публикации се включват: а) публикации в научни списания с импакт фактор или импакт ранг; б) публикации в научни списания без импакт фактор или импакт ранг, в които ръкописите се рецензират; в) студии; г) доклади от научни форуми, публикувани в пълен текст; д) патенти. 7. Публикациите, заявени съгласно т. 6, трябва да могат да бъдат проверени от Фонда чрез базите данни Web of Science, Scopus, ERIH Plus или чрез официалните страници на издателствата на списанията или монографиите или да бъдат доказани от авторите по друг начин. 8. В броя цитирания не се включват автоцитиранията на автора и другите съавтори на научната публикация.\n\nКонституция Правилници Кодекси Правилници по прилагане Наредби Последен брой на ДВ Закони ПРАВИЛНИК НА ФОНД \"НАУЧНИ ИЗСЛЕДВАНИЯ\" Приет с ПМС № 81 от 04.06.2025 г. Обн. ДВ. бр. 46 от 6 Юни 2025г. Глава първа. ОБЩИ ПОЛОЖЕНИЯ Чл. 1. С този правилник се уреждат организацията и дейността на Фонд \"Научни изследвания\", наричан по-нататък \"Фондът\". Чл. 2. Фондът е юридическо лице със седалище София. Управителят на Фонда е второстепенен разпоредител с бюджет по бюджета на Министерството на образованието и науката. Чл. 3. (1) Фондът: 1. финансира проекти, програми и дейности за насърчаване и развитие на научните изследвания и на научноизследователската инфраструктура и за кариерно развитие на учените в съответствие със стратегическите документи за научни изследвания и иновации на Република България и Европейския съюз; 2. финансово подпомага участието на научните организации и висшите училища в европейски и други международни програми, проекти и двустранни споразумения за научни изследвания и финансира участието на български научни колективи в тях; 3. работи и в координация с други организации, финансиращи научни изследвания и иновации, и подпомага разпространението на научни знания. (2) Финансовото стимулиране на научните изследвания се осъществява по начин, който гарантира ефективност и прозрачност на разходването на публичните средства. Чл. 4. Дейността на Фонда по чл. 3 се извършва в съответствие с: 1. Националната програма за развитие; 2. Националната стратегия за развитие на научните изследвания; 3. Иновационната стратегия за интелигентна специализация; 4. Рамковата програма за научни изследвания и иновации по чл. 9, ал. 1, т. 3 от Закона за насърчаване на научните изследвания и иновациите (ЗННИИ) ; 5. Рамката за държавна помощ за научни изследвания, развитие и иновации (ОВ, C 414 от 28 октомври 2022 г.) и Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора (ОВ, L 187/1 от 26 юни 2014 г.); 6. рамковите програми с определени приоритети на Европейския съюз, както и други европейски и международни инициативи; 7. Европейската и националната пътна карта за научноизследователска инфраструктура. Чл. 5. (1) Фондът осигурява финансова подкрепа за осъществяването на научни изследвания на световно ниво и развитие на научен капацитет в Република България, свързани със: 1. създаването на нови научни знания; 2. българската история, език, култура и национална идентичност; 3. насърчаването на развитието на всички научни области; 4. решаването на проблеми във всички области на обществения живот. (2) Дейността по ал. 1 се осъществява чрез финансиране на национални научни програми и проекти за научни изследвания, изпълнявани от висшите училища и научните организации в Република България, следвайки международно признатите стандарти и отчитайки съществуващия национален научен потенциал и обществените нужди и приоритети. (3) Научноизследователската дейност обхваща фундаменталните и приложните научни изследвания, включително дейности по разпространението на получените научни резултати. (4) Насърчаването на научните изследвания се осъществява по научни области или по приоритети и направления, определени в национални и европейски стратегически и програмни документи за развитие на научните изследвания. (5) Научни области са: 1. биологически науки; 2. математически науки и информатика; 3. медицински науки; 4. науки за земята; 5. обществени науки; 6. селскостопански науки; 7. технически науки; 8. физически науки; 9. химически науки; 10. хуманитарни науки. Чл. 6. (1) Фондът финансира проекти, програми и дейности чрез конкурси, които излизат извън обхвата на чл. 107, параграф 1 от Договора за функционирането на Европейския съюз съгласно Рамката за държавна помощ за научни изследвания, развитие и иновации . (2) Фондът финансира проекти, програми и дейности чрез конкурси, включващи мерки, които представляват държавна помощ при условията на Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора или при условията на Рамката за държавна помощ за научни изследвания, развитие и иновации. (3) За конкурси по ал. 2 се прилагат процедурите, предвидени в Закона за държавните помощи , като характерът и съдържанието на предвидените мерки, определени в Насоките за кандидатстване в конкурса, съответстват на приложимия към тях режим на държавни помощи. Чл. 7. (1) Фондът поддържа и ежегодно обновява следните бази данни: 1. \"Учени, участващи в дейността на Фонд \"Научни изследвания\" - по научни области; 2. \"Оценители на проекти\" - български и чуждестранни независими експерти за оценка на проекти по научни области за конкурсите на Фонда; 3. \"Проекти\" - текущи и приключили проекти, финансирани от Фонда, по видове конкурси и по научни области или тематични приоритети. (2) Създаването и обновяването на базите данни се осъществяват по реда, определен в този правилник, и по вътрешни правила, приети от изпълнителния съвет. (3) Базите данни по ал. 1, т. 1 и 3 са публично достъпни чрез интернет страницата на Фонда. (4) Фондът предоставя необходимата информация за включване в Регистъра на научната дейност в Република България по чл. 81, ал. 1 от Закона за насърчаване на научните изследвания и иновациите и използва данните от него при създаване и поддържане на базите данни по ал. 1. Чл. 8. (1) В базата данни по чл. 7, ал. 1, т. 1 се включват лицата, притежаващи образователната и научна степен \"доктор\" или научна степен \"доктор на науките\" и които са били председатели или членове на изпълнителния съвет или на научно-експертни комисии на Фонда от предходните 5 години. (2) В базата данни по чл. 7, ал. 1, т. 2 се включват всички български и чуждестранни учени, които са заявили съгласие да оценяват проектни предложения и/или отчети на проекти, финансирани от Фонда, и отговарят на условията, определени в приложението. Глава втора. ОРГАНИ И СТРУКТУРА НА ФОНДА Раздел I. Общи разпоредби Чл. 9. Органи за управление на Фонда са: 1. изпълнителният съвет; 2. председателят на изпълнителния съвет; 3. управителят. Чл. 10. Към Фонда се създават временни и постоянни научно-експертни комисии. Раздел II. Изпълнителен съвет Чл. 11. (1) Изпълнителният съвет се състои от 13 членове и включва 10 представители на научната общност - по един от всяка научна област по чл. 5, ал. 5 , двама представители на Министерството на образованието и науката и представител на Министерството на иновациите и растежа. (2) Членовете на изпълнителния съвет с изключение на представителите на Министерството на образованието и науката и представителя на Министерството на иновациите и растежа трябва да са хабилитирани лица, да отговарят на минималните изисквания, определени в приложението към чл. 8, ал. 2 , и да са: 1. ръководили научни колективи на успешно завършени международни или национални научноизследователски проекти, финансирани на конкурсен принцип; 2. били научни ръководители на докторанти, придобили образователна и научна степен \"доктор\". Чл. 12. (1) Предложенията за представители на научната общност в изпълнителния съвет могат да се правят от ръководствата на висшите училища, Българската академия на науките, Селскостопанската академия и други научни организации към министерства или ведомства. Предложения могат да правят и не по-малко от пет хабилитирани учени. (2) Предложенията по ал. 1 се представят в писмена форма до министъра на образованието и науката не по-късно от два месеца преди изтичане на мандата на изпълнителния съвет. (3) Не могат да бъдат членове на изпълнителния съвет: 1. ректори, заместник-ректори и декани на факултети във висшите училища; 2. председател, заместник-председатели и научни секретари на Българската академия на науките и на Селскостопанската академия; 3. директори и заместник-директори на научни институти, на националните центрове по обществено здраве и анализи или ръководители на други научни организации и техните заместници; 4. лица, осъждани за умишлено престъпление от общ характер на лишаване от свобода; 5. лица, поставени под запрещение; 6. лица, причинили виновно имуществени вреди на Фонда; 7. ръководители или членове на научен колектив на текущи проекти, финансирани от Фонда. (4) Министърът на образованието и науката определя със заповед членовете на изпълнителния съвет въз основа на предложенията, направени по реда на ал. 1, в срока по ал. 2. Ако няма предложения от определена научна област, министърът на образованието и науката определя член на изпълнителния съвет от съответната научна област, който отговаря на изискванията по чл. 11, ал. 2 и чл. 12, ал. 3. (5) Членовете на изпълнителния съвет се определят за срок от четири години с право на още един мандат. При предсрочно освобождаване или включване на нов член на изпълнителния съвет за един мандат се смята времето, в което лицето е заемало съответната длъжност повече от две години. Чл. 13. (1) Мандатът на членовете на изпълнителния съвет може да бъде прекратен предсрочно със заповед на министъра на образованието и науката при: 1. постъпване на писмено заявление от лицето, заемащо позицията; 2. фактическа невъзможност лицето да изпълнява задълженията си, продължила повече от 6 месеца, или системно неизпълнение на същите; 3. настъпване на някое от обстоятелствата по чл. 12, ал. 3 ; 4. влизане в сила на акт, с който е установен конфликт на интереси по Закона за противодействие на корупцията ; 5. смърт на лицето. (2) При настъпване на някое от обстоятелствата по ал. 1 се определя по реда на правилника лице, което довършва мандата на съответната позиция. Чл. 14. Изпълнителният съвет: 1. подпомага министъра на образованието и науката при провеждане на политиката за развитие на научните изследвания и иновациите в съответствие с националните стратегически и програмни документи, имащи отношение към развитието на научните изследвания и иновациите в България; 2. осъществява научноизследователската част от управлението на дейността на Фонда, като ръководи и провежда дейностите по планиране, организиране и оценяване на научните конкурси на Фонда; 3. предлага за утвърждаване от министъра на образованието и науката тригодишната оперативна програма на Фонда за периода на съответната средносрочна бюджетна прогноза; 4. ежегодно одобрява и представя на министъра на образованието и науката годишен отчет за дейността на Фонда; 5. одобрява проект на бюджет на Фонда за следващата година в рамките на утвърдените средства за развитие на научни изследвания и иновации по закона за държавния бюджет и го предлага на министъра на образованието и науката до 31 януари на текущата година; 6. взема решение за новите конкурси, които да бъдат включени в тригодишната оперативна програма на Фонда; 7. одобрява правила за определяне състава на научно-експертните комисии, избира техните членове и приема отчетите за тяхната работа; 8. одобрява правила за допустимите разходи за различните видове конкурси и указания за изразходване и отчитане на средствата, предоставени от Фонда, по предложение на управителя; 9. взема решения за откриване на конкурсните процедури и одобрява конкурсната документация, включваща и методика за оценка и класиране на проекти; 10. за всеки конкурс утвърждава списък с класираните проекти, които са одобрени за финансиране; 11. одобрява критерии за оценяване на изпълнението на проектите и правила за текущ контрол на изпълнението на договорите за финансиране на проекти; 12. взема решения за разходването на средствата съобразно условията на чл. 33, ал. 1 и 2 от Закона за насърчаване на научните изследвания и иновациите и този правилник; 13. взема решения, свързани със защитата и управлението на интелектуалната собственост на Фонда; 14. осъществява контрол върху набирането и изразходването на средствата на Фонда; 15. при необходимост предлага промени в Правилника на Фонда. Чл. 15. (1) Изпълнителният съвет взема решения с мнозинство от повече от половината от поименния си състав, освен ако в този правилник не е предвидено друго. (2) В заседанията на изпълнителния съвет участва и управителят с право на съвещателен глас. (3) За заседанията на изпълнителния съвет се води протокол. Протоколът се подписва от председателя и от членовете на изпълнителния съвет, включително от тези с особено мнение, и от секретаря на изпълнителния съвет - служител на Фонда. Протоколите и приложенията към тях се съхраняват във Фонда и са с публичен достъп. Протоколите се публикуват на интернет страницата на Фонда не по-късно от три седмици след заседанието. (4) Членовете на изпълнителния съвет отговарят солидарно за имуществените вреди, които са причинили виновно на Фонда. Чл. 16. (1) Председателят на изпълнителния съвет получава месечно възнаграждение в размер 1800 лв., а останалите членове на изпълнителния съвет, с изключение на представителите на Министерството на образованието и науката и Министерството на иновациите и растежа, получават месечно възнаграждение в размер 85 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. (2) Възнаграждението по ал. 1 се индексира с обявената политика по доходите на държавната администрация за съответната година. Чл. 17. В своята дейност изпълнителният съвет може да се подпомага чрез консултации и препоръки от национални или чуждестранни експерти в съответните научни области. Раздел III. Председател на изпълнителния съвет Чл. 18. (1) Председателят на изпълнителния съвет се избира между неговите членове с тайно гласуване за срока на мандата на съвета с право на още един мандат. За един мандат се счита времето, в което лицето е заемало съответната позиция повече от две години. За избран се смята кандидатът, получил най-малко две трети от гласовете на всички членове на изпълнителния съвет. (2) Председателят на изпълнителния съвет определя дневния ред, свиква и ръководи заседанията на изпълнителния съвет. (3) При осъществяване на своите функции председателят на изпълнителния съвет се подпомага от заместник-председател, който се избира съгласно ал. 1. Заместник-председателят изпълнява функциите на председател на изпълнителния съвет в случаите на отсъствие на председателя. Раздел IV. Управител Чл. 19. (1) Управителят на Фонда се определя след проведен от министъра на образованието и науката конкурс, който сключва договор за управление с него за срок четири години. (2) Управителят на Фонда трябва да има опит в управление или мониторинг и контрол на проекти или програми в областта на научните изследвания или на научните организации или на висшите училища. (3) За управителя се прилагат изискванията по чл. 12, ал. 3 . (4) Управителят може да бъде освободен по преценка на министъра на образованието и науката преди изтичане срока на договора по ал. 1, както и при настъпване на някое от условията на чл. 13, ал. 1 . (5) При освобождаването му по реда на ал. 4 или при временна невъзможност да изпълнява задълженията си повече от 30 дни министърът на образованието и науката определя временен управител в съответствие с изискванията по ал. 3 и по препоръка на изпълнителния съвет. Временният управител изпълнява задълженията на управителя до отпадане на временната невъзможност за изпълнение на задълженията му или до определянето на нов управител след проведен конкурс. Чл. 20. (1) Управителят на Фонда отговаря за административното и финансовото управление на Фонда и за законосъобразността на решенията му. (2) В изпълнение на правомощията по ал. 1 управителят: 1. представлява Фонда; 2. организира и ръководи оперативната дейност на Фонда в съответствие с приетите от изпълнителния съвет решения; 3. въз основа на решение на изпълнителния съвет по чл. 14, т. 6 изготвя тригодишната оперативна програма и я представя за одобрение на изпълнителния съвет; 4. изготвя годишния отчет за дейността на Фонда и го представя за одобрение на изпълнителния съвет; 5. изготвя проекта на бюджет на Фонда и го представя за одобрение на изпълнителния съвет; 6. за всеки конкурс предлага на изпълнителния съвет проект на конкурсна документация, изготвен от работна група съгласно чл. 48, ал. 3 ; 7. открива със заповед конкурсите на Фонда въз основа на решенията на изпълнителния съвет и тригодишната оперативна програма; 8. сключва договорите за предоставяне на средства от Фонда; 9. упражнява контрол по процедурите за мониторинг и оценка на изпълнението на финансираните проекти; 10. представя на изпълнителния съвет информация за текущото изпълнение на решенията на съвета и за изразходването на средствата на Фонда; 11. може да създава експертни работни групи за изпълнение на дейности по Рамковата програма по чл. 4, т. 4 за конкретни задачи след решение на изпълнителния съвет; 12. решава всички останали финансови и административни въпроси, които не са от изключителната компетентност на изпълнителния съвет или на научно-експертните комисии. (3) Управителят назначава държавните служители и сключва договорите с лицата, работещи по трудово правоотношение във Фонда, изменя и прекратява служебните и трудовите правоотношения с тях. (4) Управителят може да сключва договори с национални или чуждестранни експерти за подпомагане дейността на Фонда след съгласуване с изпълнителния съвет. Експертите получават възнаграждение, определено от изпълнителния съвет. (5) В изпълнение на решенията на изпълнителния съвет управителят сключва договори с национални, чуждестранни или международни организации за съвместни програми, обмен на опит или други дейности, свързани с изпълнението на целите на Фонда. (6) Управителят на Фонда е администратор на държавна помощ по смисъла на Закона за държавните помощи . (7) При отсъствие за не повече от 30 дни управителят на Фонда определя със заповед за всеки конкретен случай служител на Фонда, който да изпълнява функциите му. Със заповедта се определят правомощията на изпълняващия функциите служител. Чл. 21. (1) Конкурсът за заемане на позицията \"управител\" се обявява със заповед на министъра, в която се определят: 1. минималните и специфичните изисквания, на които трябва да отговаря кандидатът за управител, кратко описание на задълженията и размера на възнаграждението; 2. начинът за провеждане на конкурса и методиката на оценка; 3. необходимите документи за участие в конкурса, които включват концепция за управлението на Фонда и доказателства за изпълнението на изискванията по т. 1, както и мястото и срокът за подаването им. (2) Обявяването на конкурса се извършва чрез публикуване на обявление едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (3) Срокът по ал. 1, т. 3 не може да бъде по-кратък от 14 дни от датата на обявяването на конкурса. Чл. 22. Кандидатите подават писмено заявление и приложения към него съгласно обявлението по чл. 21, ал. 2 . Заявления, подадени след изтичане на срока, посочен в обявлението, не се разглеждат. До участие в конкурса не се допускат лица, които не са представили всички необходими документи или представените документи не удостоверяват изпълнението на изискванията. Чл. 23. (1) След изтичане на срока по чл. 21, ал. 1, т. 3 министърът на образованието и науката със заповед определя комисия, която организира и провежда конкурса. В комисията се включват служители на Министерството на образованието и науката, единият от които е лице с юридическо образование, както и представители на изпълнителния съвет на Фонда по писмено предложение на председателя на съвета. (2) Работата на комисията се ръководи и организира от председател, който е служител на Министерството на образованието и науката. (3) След преглеждане на постъпилите документи всеки член на конкурсната комисия попълва декларация за липса на личен интерес от провеждането на конкурса и липса на отношения с някого от кандидатите, които пораждат основателни съмнения в неговата безпристрастност. (4) След преглеждане на постъпилите документи комисията взема решение, в което посочва допуснатите кандидати, недопуснатите кандидати и основанията за недопускането им. Въз основа на решението се изготвят списъци с допуснатите и недопуснатите кандидати, които се подписват от председателя на комисията. (5) Списъците с допуснатите и недопуснатите кандидати се обявяват чрез публикуване едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му до 10 работни дни от изтичане на срока по чл. 21, ал. 1, т. 3 . До 5 работни дни след обявяването им всеки недопуснат кандидат може да подаде възражение до министъра на образованието и науката. Министърът приема или отхвърля възражението в срок до 5 работни дни от постъпването му, като писмено уведомява кандидата за взетото решение. Чл. 24. (1) След изтичането на срока за подаване на възражение по чл. 23, ал. 5 , съответно след произнасянето по него на министъра на образованието и науката, конкурсът с допуснатите кандидати продължава с оценяване на писмената концепция на кандидата за организацията и дейността на Фонда. (2) В срок до 7 работни дни след изтичане на сроковете по чл. 23, ал. 5 комисията оценява концепцията на всеки кандидат съгласно методиката за оценка по чл. 21, ал. 1, т. 2 и изготвя списъци с допуснатите и недопуснатите кандидати до последния етап на конкурса в съответствие с резултата от оценяването. Списъците, както и датата и часът за провеждане на следващ етап от конкурса се обявяват чрез едновременно публикуване на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. Чл. 25. Последният етап от конкурса представлява събеседване с комисията, което включва защита на концепцията и допълнителни въпроси. Чл. 26. (1) Комисията класира кандидатите въз основа на получената крайна оценка, формирана от оценката на концепцията по чл. 24, ал. 2 и оценката от проведеното събеседване по чл. 25 . Комисията не класира кандидати, чиято крайна оценка е под минималния брой точки, определен в методиката за оценка по чл. 21, ал. 1, т. 2 . Комисията представя доклад до министъра на образованието и науката с предложение за сключване на договор за управление с класирания на първо място кандидат. (2) В случай че никой от явилите се кандидати не е класиран, комисията отразява това в доклада и предлага насрочването на нов конкурс. (3) Резултатите от проведения конкурс се публикуват на видно място едновременно в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (4) В срок до 15 работни дни от предложението на комисията министърът на образованието и науката сключва договор за управление с кандидата, класиран на първо място. Ако в този срок кандидатът не се яви за сключване на договор без уважителни причини, договор се сключва с класирания на второ място кандидат. Ако и класираният на второ място кандидат не се яви в нов срок от 15 работни дни за сключване на договор без уважителни причини, се насрочва нов конкурс. (5) При наличие на уважителни причини, които възпрепятстват явяването на някого от кандидатите по ал. 4, договорът за управление се сключва в срок до 30 работни дни от предложението на комисията до министъра на образованието и науката. (6) Всеки некласиран на първо място кандидат може да подаде възражение до министъра на образованието и науката в срок до 5 работни дни от публикуване на резултатите по ал. 3. Министърът се произнася до 5 работни дни, като при наличие на основателно възражение за допуснато съществено нарушение на условията и реда за провеждане на конкурсната процедура тя се прекратява и се насрочва нов конкурс. (7) Когато в резултат на проведения конкурс не е сключен договор с кандидата в срока по ал. 4, съответно по ал. 5, министърът на образованието и науката насрочва нов конкурс до един месец от изтичането на срока. (8) В случаите по ал. 7 действащият управител продължава да изпълнява функциите си до определяне на нов управител. Раздел V. Научно-експертни комисии Чл. 27. (1) Временните и постоянните научно-експертни комисии се състоят от хабилитирани лица. (2) Научно-експертните комисии осъществяват дейностите, определени в Закона за насърчаване на научните изследвания и иновациите , този правилник и решенията на изпълнителния съвет. Чл. 28. (1) Членовете на научно-експертните комисии се определят с решение на изпълнителния съвет в съответствие с правилата по чл. 14, т. 7 и трябва: 1. да отговарят на минималните изисквания, определени в приложението към чл. 8, ал. 2 ; 2. да са ръководили или да са участвали в национални или международни научни проекти; 3. да са заявили желание да участват в постоянна научно-експертна комисия за съответния мандатен период или във временна научно-експертна комисия за съответния конкурс. (2) За членовете на научно-експертните комисии се прилагат изискванията по чл. 12, ал. 3, т. 1 - 6 . (3) Управителят сключва договори с членовете на научно-експертните комисии. (4) Членовете на временната научно-експертна комисия не могат да участват самостоятелно и/или като ръководители или членове на научни колективи, които кандидатстват с проекти, за чието оценяване е определена комисията, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценяваните от тях проекти. (5) Членовете на временната научно-експертна комисия декларират липса на обстоятелствата по ал. 4 след получаване на информация за състава на колективите на проектите, които ще оценяват. (6) Членовете на постоянните научно-експертни комисии не могат да оценяват изпълнението на текущи проекти, в които участват самостоятелно и/или като членове на научни колективи, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценявания от тях проект. (7) Членовете на постоянните научно-експертни комисии декларират липса на обстоятелствата по ал. 6 преди всяко заседание. (8) Фондът провежда обучение на членовете на научно-експертните комисии при встъпването им в длъжност. Чл. 29. (1) Член на научно-експертна комисия се освобождава предсрочно при условията на чл. 13, ал. 1 при отсъствия от три последователни заседания на комисията без уважителна причина, както и при нарушаване изискванията на чл. 28, ал. 4 и 6 . (2) Решението за освобождаване се взема от изпълнителния съвет по доклад на управителя на Фонда. Изпълнителният съвет определя нов член на научно-експертната комисия по реда на чл. 28 . (3) Предложение за освобождаване на член на научно-експертна комисия, който не изпълнява задълженията си, може да направи научна организация, поне трима ръководители на проекти, друг член на същата научно-експертна комисия или член на изпълнителния съвет от същата научна област, от която е комисията. Чл. 30. (1) Работата на научно-експертните комисии се организира от председател, който: 1. ръководи заседанията и подписва протоколите с приетите решения; 2. внася за разглеждане от изпълнителния съвет докладите на научно-експертната комисия; 3. представя за разглеждане от управителя решения, становища, предложения или доклади на научно-експертната комисия. (2) В отсъствие на председателя функциите му се изпълняват от заместник-председател. (3) Председателят и заместник-председателят се избират с тайно гласуване измежду членовете на съответната научно-експертна комисия. Избран е кандидат, получил повече от половината от гласовете на всички членове на научно-експертната комисия. Чл. 31. (1) Заседанията на научно-експертните комисии са редовни, ако в тях участват две трети от поименния състав. Научно-експертните комисии могат да провеждат и неприсъствени заседания. (2) Решенията се вземат с обикновено мнозинство от поименния състав. (3) За заседанието на научно-експертната комисия се води протокол. Протоколът се подписва от председателя и секретаря на комисията, както и от всички членове на научно-експертната комисия, включително с особено мнение. (4) Протоколите по ал. 3 се съхраняват за срок 5 години след окончателното приключване на изпълнението на всички проекти от съответния конкурс. Чл. 32. Научно-експертните комисии осъществяват дейността си по правила, приети от изпълнителния съвет по предложение на управителя на Фонда. Чл. 33. Председателят на научно-експертна комисия получава месечно възнаграждение в размер 80 на сто от възнаграждението на председателя на изпълнителния съвет, а останалите членове на научно-експертната комисия получават месечно възнаграждение в размер 67 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. Чл. 34. (1) Постоянните научно-експертни комисии извършват анализ и оценка на изпълнението на финансираните конкурсни проекти в съответните научни области. (2) Постоянните научно-експертни комисии са в състав от 5 до 9 членове и имат мандат четири години. Членовете на постоянните научно-експертни комисии са с право на не повече от два последователни мандата. (3) Постоянна научно-експертна комисия се създава за всяка от научните области по чл. 5, ал. 5 . (4) За проекти по двустранно и международно сътрудничество се създава постоянна научно-експертна комисия. (5) С решение на изпълнителния съвет една постоянна научно-експертна комисия може да отговаря за повече от една научна област. (6) За всеки проект постоянната научно-експертна комисия определя свой член за отговорник за мониторинг и контрол на изпълнението на проекта, както и за междинното и окончателното оценяване на проекта въз основа на правила и критерии, приети от изпълнителния съвет. (7) Постоянните научно-експертни комисии провеждат редовни заседания до 10 пъти годишно по график, утвърден от изпълнителния съвет. С решение на изпълнителния съвет или управителя комисиите могат да провеждат извънредни заседания. Чл. 35. (1) Временните научно-експертни комисии организират оценяването и извършват класирането на научноизследователските проекти в конкурсите, провеждани от Фонда. (2) Временните научно-експертни комисии са в състав от 5 до 9 членове. (3) Временните научно-експертни комисии се избират не по-късно от две седмици преди изтичане на срока за подаване на проектните предложения за съответния конкурс и действат до подписване на договорите за финансиране на проекти за конкурса. Раздел VI. Администрация на Фонда Чл. 36. (1) Дейността на Фонда се подпомага от администрация, която според разпределението на дейностите е обща и специализирана. (2) Общата администрация е организирана в дирекция \"Административно управление\", която подпомага и технически осигурява дейността на органите за управление на Фонда, на специализираната администрация, както и изпълнява дейности по административното обслужване на физическите и юридическите лица. (3) Специализираната администрация е организирана в дирекция \"Координационни дейности\", която подпомага дейността на органите за управление на Фонда, като организира и координира провеждането на конкурсните сесии във Фонда. (4) Общата численост на персонала на Фонда е 15 щатни бройки. Чл. 37. (1) Административното ръководство на администрацията на Фонда се осъществява от главен секретар. (2) Главният секретар: 1. координира и контролира функционирането и дейността на дирекциите, разпределението на задачите и точното спазване на нормативните актове и законните разпореждания на управителя; 2. отговаря за планирането и отчетността при изпълнението на ежегодните цели на Фонда; 3. следи за организацията на работа и реда за документооборота във Фонда; 4. координира дейността по стопанисването и управлението на държавната собственост, предоставена на Фонда; 5. следи за законосъобразното и целесъобразното разходване на финансовите и материалните средства, предоставени на Фонда; 6. координира процеса на атестирането на служителите на Фонда; 7. организира изготвянето на ежегоден доклад за състоянието на администрацията и го представя пред управителя; 8. осъществява комуникацията и координира взаимодействието с администрациите на други държавни органи; 9. организира дейностите по работа с предложенията, сигналите, жалбите и молбите на граждани и по административното обслужване на физически и юридически лица; предоставя писмени отговори по молби и запитвания на граждани, физически и юридически лица; 10. изпълнява и други дейности съгласно длъжностната си характеристика и възложени му от управителя. Чл. 38. Дирекция \"Административно управление\": 1. обезпечава управлението на човешките ресурси; 2. организира и осъществява деловодното обслужване на Фонда; 3. представя информация на граждани и юридически лица за движението на преписки по подадени от тях молби, жалби, сигнали и предложения; 4. систематизира, архивира и съхранява документи и други материали на Фонда; организира изпълнението на дейностите по планирането и управлението на финансовите средства на Фонда; 5. осигурява финансово-счетоводното обслужване на Фонда; 6. организира материално-техническото снабдяване, управлението и стопанисването на собствеността на Фонда; 7. обобщава и подпомага дейността по подготовка на годишния отчет на Фонда. Чл. 39. Дирекция \"Координационни дейности\": 1. организира и координира провеждането на конкурсните сесии във Фонда; 2. подпомага и организира дейността на научно-експертните комисии; 3. изготвя справки във връзка с дейността на научно-експертните комисии при поискване от управителя; 4. изготвя отговори до съответните кореспонденти във връзка с осъществяване предмета на дейност на Фонда; 5. обработва, подготвя заведените писмени отчети, съпътстваща документация, преписки, възражения и други за научно-експертните комисии, както и следи за спазването на сроковете; 6. подпомага технически научно-експертните комисии при извършване на анализ и оценка на изпълнение на междинните етапи на финансираните конкурсни проекти и на окончателните резултати за завършените проекти; 7. изготвя протоколи на заседанията на научно-експертните комисии; 8. подпомага дейността на изпълнителния съвет и на оценителите по проекти; 9. администрира постъпилите проектни предложения, както и финансираните проекти в системата за управление на националните инвестиции; 10. поддържа базите данни по чл. 7 . Глава трета. ДЕЙНОСТ НА ФОНДА Раздел I. Общи разпоредби Чл. 40. (1) Дейността на Фонда се осъществява въз основа на тригодишна оперативна програма. (2) Тригодишната оперативна програма се изготвя в съответствие с Рамковата програма за научни изследвания и иновации . (3) Проектът на програма се разработва от управителя на Фонда, отчитайки общите насоки за приоритетите в нея, определени от министъра на образованието и науката въз основа на препоръки и становища на Съвета за иновации и научни изследвания. Програмата се приема от изпълнителния съвет, който я предлага за утвърждаване от министъра на образованието и науката. Преди утвърждаването министърът на образованието и науката я изпраща за съгласуване на министъра на иновациите и растежа. (4) В срок до края на февруари на първата година за съответния период изпълнителният съвет предлага проекта на тригодишна програма за утвърждаване от министъра на образованието и науката. (5) При необходимост тригодишната оперативна програма се актуализира по реда на приемането и. (6) Утвърдената тригодишна оперативна програма се публикува на интернет страницата на Фонда. Чл. 41. Тригодишната оперативна програма съдържа цели, показатели за изпълнение и план за предстоящите за периода дейности и съответното им финансиране на основата на ясни и измерими цели и политики в хода на бюджетната процедура и в средносрочен период, което ще допринесе за оптималното управление на финансовите средства, в рамките на общите бюджетни параметри за съответната година и за периода на съответната средносрочна бюджетна прогноза. Чл. 42. (1) Тригодишната оперативна програма включва: 1. новите конкурси, включително тематичните конкурси, и национални научноизследователски програми, които ще бъдат открити през периода, за всеки от които се посочва: а) вид и наименование на конкурсите и програмите; б) допустими участници; в) приложим към тях режим на държавните помощи; г) индикативна сума за финансиране на конкурсите и програмите според съответната средносрочна бюджетна прогноза; д) критерии за оценка; е) индикативен срок за откриване на конкурсите и програмите; ж) максимален срок за изпълнение на проектите и програмите; з) целеви индикатори за резултатите от финансираните проекти и програми; 2. текущи договори от предходни години, за всяка от които се посочва: а) етап от реализацията им; б) размер на договореното финансиране за периода; в) мониторинг на изпълнението им; 3. финансиране на проекти и програми от проведени конкурси, по които са постъпили основателни възражения и са класирани по реда на чл. 72 в рамките на разчетените средства по бюджета на Фонда за съответната година; 4. предвидените разходи за оценяване на новите конкурси и за междинно и окончателно отчитане на проекти от предходни години в размер не повече от седем процента от средствата, предвидени за финансиране на съответния конкурс; 5. показателите за отчитане и оценка на изпълнението на тригодишната оперативна програма; 6. разходите за издръжка на Фонда. (2) В тригодишната оперативна програма се включват и конкурси за проекти по програми за двустранно сътрудничество или други научноизследователски проекти, свързани с международни споразумения, договори или програми. Чл. 43. (1) Средствата на Фонда се разходват за: 1. изпълнение на Националната стратегия за развитие на научни изследвания; 2. целево финансиране на национални научни програми; 3. финансиране на фундаментални и приложни научни изследвания; 4. изграждане и поддържане на научноизследователска инфраструктура; 5. пълно или частично финансиране на научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз; 6. осигуряване на пълно или частично финансиране за изпълнение на или участие в проекти и програми, свързани с научни изследвания, на висши училища, научни организации, учени, млади учени, постдокторанти или колективи от учени от висши училища или научни организации; 7. подпомагане издаването на рецензирани и индексирани български научни периодични издания с цел разпространение на научни знания; 8. организиране и провеждане на форуми, свързани с обмен на научни знания; 9. придобиване и поддържане на права на интелектуалната собственост в резултат на научноизследователска дейност, включително за разходи, свързани с придобиване и поддържане на патенти на висши училища и научни организации; 10. издръжка за дейността на Фонда. (2) Финансирането по ал. 1 може да се осъществява и в партньорство с други институции, организации и финансиращи органи. Чл. 44. (1) Фондът подкрепя според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора проекти за насърчаване и развитие на научните изследвания, като предоставя целеви финансови средства въз основа на следните видове конкурси: 1. тематични конкурси по научните области, определени в чл. 5, ал. 5 , Рамковата програма за научни изследвания и иновации по чл. 4, т. 4 или по приоритетните направления на Националната стратегия за развитие на научните изследвания; 2. национални научноизследователски програми, определени от Министерския съвет. (2) Средствата за всеки конкурс по ал. 1, т. 1 се разпределят от изпълнителния съвет по съответните направления или научни области на конкурса. (3) За тематичните конкурси се избират временни научно-експертни комисии за всяко включено в конкурса тематично направление или научна област. С решение на изпълнителния съвет една комисия може да отговаря за повече от една научна област или за проектни предложения от различни конкурси. Чл. 45. Фондът подкрепя и/или организира според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора конкурси за проекти по програми за двустранно сътрудничество или други проекти, свързани с международни споразумения и договори. Чл. 46. (1) Националните научни програми, приети с решение на Министерския съвет, които финансира Фондът, могат да бъдат: 1. за финансиране на проекти на конкурсен принцип; 2. национални научни програми за постигане на специфична цел, без провеждане на конкурсна процедура. (2) Фондът може да предоставя експертни становища при разработване на националните научни програми. (3) За процедурите, условията за изпълнение и отчитане на националните научни програми по ал. 1, т. 1, както и за сключването на договори за финансирането им, се прилага редът, предвиден в този Правилник. (4) За процедурите и условията за изпълнение и отчитане на националните научни програми по ал. 1, т. 2, както и за сключването на договори за финансирането им, се прилага редът, посочен в тях. (5) За всяка национална научна програма по ал. 1, т. 2 изпълнителният съвет на Фонда приема решение за състава на експертната работна група, която осъществява мониторинг и контрол на изпълнението на програмата, освен ако в програмата е предвиден друг ред за това. В състава на групата се включват учени, отговарящи на изискванията за членове на постоянни научно-експертни комисии и експерти от организации, които са потенциални ползватели на очакваните резултати от програмата. (6) Членовете на експертната работна група с изключение на потенциалните ползватели на резултатите от програмите получават възнаграждение за дейността си от средствата за администриране и мониторинг, определени в програмата. Размерът на възнаграждението се определя с решението по ал. 5. Чл. 47. (1) Предоставянето на финансови средства от Фонда може да се извърши без провеждане на конкурсна процедура и за научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз. (2) В случаите по ал. 1 и в съответствие с чл. 34, ал. 2, т. 2 от ЗННИИ научноизследователските проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз, се финансират с целева национална научна програма. (3) В националната научна програма се определят условията за допустимост, приоритетите за финансиране, начинът за провеждане на процедурата и размерът на средствата. (4) Средствата по програмата могат да се актуализират в зависимост от допустимите за финансиране проекти. Раздел II. Общи условия за организиране на конкурси Чл. 48. (1) Изпълнителният съвет взема решение за провеждане на конкурсна процедура, с което одобрява конкурсната документация, съдържаща: 1. покана към кандидатите за участие в конкурса; 2. насоки за кандидатстване в конкурса и методика за оценка; 3. образци на документите за кандидатстване. (2) Въз основа на решението по ал. 1 и в срока, определен с решението на изпълнителния съвет, управителят издава заповед за откриване на конкурсната процедура, която съдържа: 1. наименование на конкурса; 2. общ размер на финансовите средства, които ще се предоставят; 3. срок за подаване на документите; 4. размер на минималното и максималното финансиране на отделни проекти; 5. критерии за допустимост на кандидатите и дейностите; 6. режим на държавна помощ, по която се отпуска финансирането; 7. критерии и показатели за оценка; 8. допълнителни изисквания към кандидатите и техните проекти, ако такива са предвидени в насоките. (3) Конкурсната документация по ал. 1 се подготвя от работна група, определена с решение на изпълнителния съвет. Работната група включва членове на изпълнителния съвет, управителя и служители на Фонда. Работната група може да включва и външни експерти по реда на чл. 28, ал. 3 . Документацията се съгласува с министъра на финансите за съответствие с правилата по държавните помощи, ако това се изисква за съответната процедура. Чл. 49. Поканата към кандидатите за участие в конкурса съдържа: 1. наименование и вид на конкурса; 2. приоритети за определените тематични направления или научни области, ако има такива; 3. срок и начин за подаване на документите за участие в конкурса; 4. общ размер на финансовите средства и разпределението им по тематичните направления или научните области, когато е приложимо; 5. размер на минималното и максималното финансиране на отделен проект; 6. минимален процент на съфинансиране от кандидатите, ако такъв се предвижда; 7. допустимата продължителност на проектите; 8. критерии за допустимост на кандидатите и дейностите; 9. режим на държавна помощ, по която се отпуска финансирането; 10. критерии и показатели за оценка; 11. допълнителни изисквания към кандидатите и техните проекти, ако такива са предвидени в насоките. Чл. 50. (1) Насоките за кандидатстване в конкурса определят най-малко: 1. целите на конкурса, включително приоритети, ако има такива; 2. финансовите условия; 3. условията за допустимост на кандидатите и дейностите; 4. общите правила за изпълнение на проектите и контрола върху разходването на средствата; 5. указанията към кандидатите за начина на кандидатстване и срока за подаване на документите за участие в конкурса; 6. етапите и начина за оценяване; 7. методиката за оценяване и класиране на проектите; 8. образеца на договора за финансиране. (2) Изпълнителният съвет може да включи в насоките на конкурса допълнителни изисквания, съответстващи на спецификата на конкурса, свързани с научната компетентност на колектива в областта на планираните изследвания и ресурсите за научна дейност на базовата организация. Чл. 51. Образците на документите за кандидатстване включват: 1. образец на проектното предложение; 2. образец на финансовия план; 3. образци на други документи съгласно Насоките за кандидатстване в конкурса. Чл. 52. (1) Конкурсната документация, съдържаща покана към кандидатите за участие в конкурси, насоки за кандидатстване в конкурса и методика за оценка, както и образци на документи за кандидатстване се публикуват на интернет страницата на Фонда и на интернет страницата на Министерството на образованието и науката не по-късно от 45 дни преди крайния срок за подаване на документите за участие в конкурса. (2) След публикуване насоките за кандидатстване в конкурса могат да се изменят само за отстраняване на допусната явна фактическа или техническа грешка. (3) За конкурси, възложени от министъра на образованието и науката или с решение на Министерския съвет, обявени на интернет страницата на Фонда и на интернет страницата на Министерството на образованието и науката, крайният срок за подаване на документите за участие в тях не може да бъде по-кратък от 14 дни от датата на обявлението. Чл. 53. (1) Проектното предложение по чл. 51, т. 1 включва административно и научно описание на проекта. (2) Административното описание на проекта се изготвя на български и на английски език и включва: 1. наименование на конкурса; 2. основна научна област или тематично направление, в което проектът кандидатства, и до две допълнителни научни области или направления при интердисциплинарни проекти, както и приоритети, ако има такива; 3. заглавие и резюме на проекта; 4. вид на планираните изследвания, определени съгласно чл. 5, ал. 3 , а когато проектът обхваща различни видове изследвания, това се описва в проектното предложение; 5. базова организация и партньори, ако има такива; 6. име и адрес на ръководителя на научния колектив; 7. списък на членовете на научния колектив в съответствие с Насоките за кандидатстване в конкурса; 8. искана сума за изпълнение на проекта и разпределение между базова организация и партньори, ако има такива. (3) Научното описание на проекта се изготвя на език, определен в Насоките за кандидатстване в конкурса, и включва детайлно описание на проекта, съдържащо най-малко: 1. анализ на състоянието на изследванията по проблема; 2. цели на проекта и работни хипотези; 3. средства и методи за постигане на целите; 4. работен план на изследванията и на дейностите, изпълнявани от участниците в проекта и членовете на научния колектив; 5. очаквани резултати, включително научни публикации; 6. обоснован финансов план; 7. план за реализация и разпространение на резултатите от научния проект; 8. описание на научния колектив, на ръководителя на проекта и на научната организация; 9. мерки за спазване на принципа на отворената наука по чл. 5 от ЗННИИ ; 10. посочване на базова организация, когато един проект се изпълнява съвместно от няколко организации. (4) Проектното предложение може да бъде представено само на български език, когато такава възможност е предвидена в Насоките за кандидатстване в конкурса. (5) За конкурси във връзка с чл. 43, ал. 1, т. 7 и 8 проектните предложения не включват научно описание, а само техническо описание на предвидените дейности. Чл. 54. (1) Финансовият план на проекта по чл. 51, т. 2 може да включва: 1. преки допустими разходи, в т.ч. за: а) персонал; б) командировки; в) дълготрайни материални и нематериални активи, включително апаратура; г) външни услуги, пряко свързани с изпълнението на проекта; д) материали, консумативи и други допустими разходи, пряко свързани с изпълнението на проекта; 2. непреки допустими разходи - разходи за обслужване на проекта от базовата организация и партньорските организации, участващи в проекта; 3. разходи за одит на проекта. (2) Към финансовия план се представя финансова обосновка на исканите средства по видове разходи за всеки от етапите на проекта, ако такива са предвидени. (3) В Насоките за кандидатстване в конкурса се определят допустимите разходи по ал. 1. Могат да бъдат определени ограничения за отделните групи разходи, както и други групи допустими разходи, при спазване разпоредбите на приложимото законодателство. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, видовете разходи във финансовия план и правилата за тяхното изразходване се определят в Насоките за кандидатстване съобразно изискванията на съответния режим за държавна помощ. Чл. 55. (1) Разходи, направени преди подписване на договор за финансиране на проекта, са недопустими. (2) Разходи, направени със средства, предоставени от Фонда в периода между етапите на проекта, ако има такива, са допустими и се отчитат при отчитане на следващия етап на проекта. (3) Авансово направени разходи със собствени средства на бенефициента в периода между етапите на проекта са допустими и се отчитат при отчитане на следващия етап на проекта освен в случаите на незадоволителна оценка или прекратяване на проекта. Раздел III. Условия за участие, изисквания към кандидатите и проектните предложения Чл. 56. (1) В конкурсите на Фонда могат да участват учени или колективи от учени от установени в България научни организации - юридически лица, които извършват научни изследвания в съответствие с действащото законодателство. В национални научни програми, когато е изрично посочено, се допуска участие на учени, подкрепени от установени в България научни организации. (2) Когато в научния колектив се включват учени от две или повече научни организации, в научното описание на проекта се отбелязват дейностите, които ще бъдат осъществени от учените от всяка от научните организации. (3) В случаите по ал. 2 се представя споразумение за партньорство, с което се определят базовата научна организация, която представя проектно предложение пред Фонда, разпределението на дейностите и задачите между партньорите, както и предварително финансово разпределение на средствата по проекта между партньорите по етапи. Съответните суми се описват при обосновката на финансовия план. (4) Споразумението за партньорство по ал. 3 се подписва от ръководителите на организациите партньори и от ръководителя на научния колектив. Споразумението се представя като приложение към проектното предложение на български и на английски език с изключение на случаите по чл. 53, ал. 4 , които се представят само на български език. (5) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, в Насоките за кандидатстване в конкурса се определят условията за допустимост и недопустимост на кандидатите съобразно изискванията на съответния режим за държавна помощ. Чл. 57. (1) Членове на научни колективи могат да бъдат учени, притежаващи доказана научна компетентност, квалификация и опит, съответстващи на целите на проекта, както и млади учени, докторанти, постдокторанти и студенти. (2) В научните колективи могат да участват и учени от установени в чужбина научни организации. Финансовите средства за тяхното участие включват само разходи за командировки до базовата или партньорските организации, свързани с изпълнението на проекта. Чл. 58. (1) Ръководител на научния колектив може да бъде учен, притежаващ образователната и научна степен \"доктор\" или научната степен \"доктор на науките\", както и да е с доказана научна компетентност, квалификация и опит, съответстващи на целите на проекта. За всеки конкурс изпълнителният съвет може да определи допълнителни изисквания към ръководителите на научни колективи. (2) Ръководителят на научния колектив го представлява пред Фонда, пред базовата организация и пред партньорите. (3) Един учен може да ръководи едновременно не повече от два проекта, финансирани въз основа на конкурси по чл. 44 . (4) При определянето на броя проекти по ал. 3 се отчитат само проектите, за които не е предаден окончателен отчет към датата на подаване на проектното предложение. (5) Обстоятелствата по ал. 3 се проверяват служебно от Фонда. (6) Ръководителят на проекта трябва да бъде назначен на трудов договор към базовата организация, което се удостоверява с подписване на декларация, когато това се изисква от условията на конкурса. Чл. 59. (1) Проекти с продължителност до две години се изпълняват на един етап и се отчитат само с окончателен отчет. (2) Проекти с продължителност от три или четири години се изпълняват на два равни по продължителност етапа, като продължаването на проекта за втория етап зависи от оценката на междинния отчет. (3) Проекти с продължителност над четири години се изпълняват на три етапа с продължителност, определена в Насоките за кандидатстване в конкурса, като продължаването на проекта за втория и третия етап зависи от оценката на междинните отчети. Чл. 60. (1) Дейностите по проекта се групират на работни пакети. Работните пакети, които включват изпълнение на научноизследователски дейности, задължително предвиждат достигане до един или няколко научни резултата. (2) Очакваните резултати на проектите трябва да са ясни, измерими и проверими при тяхното междинно и крайно отчитане съгласно Правилника за наблюдение и оценка на научноизследователската дейност, осъществявана от висшите училища и научните организации, както и на дейността на Фонд \"Научни изследвания\" . Те трябва задължително да предвиждат за всеки етап от проекта приети научни публикации в списание с импакт фактор/ранг, а за проекти в областта на обществените и хуманитарните науки - публикация в реферирано и индексирано списание или рецензирана студия, или част от монография. За проекти за индустриални научни изследвания или експериментално развитие очакваните резултати могат да предвиждат заявка за патент или друга форма на защита на интелектуална собственост при спазване на условията на Рамката за държавна помощ за научни изследвания, развитие и иновации (режимите, определени в т. 20 и 21 на Рамката ), а именно - дейностите да са неикономически дейности, които в своята същност да са независими научни изследвания, извършени от научна организация или научноизследователска инфраструктура, и всички приходи от тях да се реинвестират в основните дейности на научна организация или научноизследователска инфраструктура. Независими научни изследвания са тези изследвания, които не са възложени от предприятия или не са свързани с предоставяне на услуги на предприятия. (3) Когато към датата на подаване на проектното предложение членове на научния колектив участват или са участвали през предходните пет години в проекти, финансирани от Фонда, в проектното предложение задължително се посочват номерата, темите и получените оценки за изпълнението на тези проекти. (4) В проектното предложение ръководителят на научния колектив може да посочи до двама учени от страната или чужбина, които да не бъдат включени като оценители на проекта. При определяне на независимите оценители съответната временна научно-експертна комисия се съобразява с искането на ръководителя на научния колектив. Чл. 61. Проектните предложения се подават от името на ръководителя на научния колектив по начин, определен в Насоките за кандидатстване в конкурса. Чл. 62. (1) Кандидатите могат да поискат разяснения от Фонда по конкурсната документация до 10 дни преди изтичането на срока за подаване на проектните предложения. (2) Постъпилите въпроси и отговорите се публикуват на интернет страницата на Фонда не по-късно от 5 дни от получаване на искането. В разясненията не се посочва информация за лицата, които са ги поискали. Раздел IV. Допускане, оценяване и класиране на проектите Чл. 63. (1) Съответната временна научно-експертна комисия със съдействието на служители на Фонда проверява постъпилите проектни предложения за административно съответствие и допустимост по следните критерии: 1. наличие на проектно предложение, включващо административно и научно описание на проекта, както и всички приложения, определени в Насоките за кандидатстване в конкурса; 2. съответствие на проектното предложение с изискванията, определени в Насоките за кандидатстване в конкурса, и със заявената основна научна област/тематично направление на конкурса; 3. определянето на проектното предложение като излизащо извън обхвата на Рамката за държавни помощи за научни изследвания, развитие и иновации или съответствие на проектното предложение с режима за държавните помощи за съответния конкурс по методика, определена в Насоките за кандидатстване в конкурса; 4. липсата на изискуеми публични задължения на кандидатите за получаване на финансови средства от Фонда, което се установява по реда на чл. 87, ал. 11 от Данъчно-осигурителния процесуален кодекс . (2) След приключване на проверката по ал. 1 управителят на Фонда уведомява ръководителите на научни колективи, чиито проектни предложения не отговарят на едно или повече от изискванията, определени в Насоките за кандидатстване в конкурса. Несъответствията могат да бъдат отстранени в срок до 10 работни дни след уведомяването, като не се допуска промяна на научното описание. Ако несъответствията бъдат отстранени, проектното предложение се допуска до следващия етап на оценката. (3) След изтичане на срока за отстраняване на несъответствията по ал. 2 временната научно-експертна комисия изготвя списък на проектните предложения, които не са допуснати до научно оценяване, който се публикува на интернет страницата на Фонда. Чл. 64. (1) Организирането на оценяването и класирането на постъпилите проектни предложения се извършват от временната научно-експертна комисия. (2) При интердисциплинарни проекти предложението се разглежда от временната научно-експертна комисия по основната научна област или тематично направление на проекта, заявена в проектното предложение. Не се допуска прехвърляне на проектно предложение за разглеждане в научна област или тематично направление, които не са посочени като основни, освен при писмено заявление на ръководителя на научния колектив в рамките на процедурата по чл. 63, ал. 2 . Чл. 65. (1) Оценяването на проектите се извършва съгласно методиката за оценка и класиране на проектите, определена в Насоките за кандидатстване в конкурса, включваща най-малко следните критерии: 1. насоченост на изследванията в съответствие с националните стратегически документи за развитие на научните изследвания; 2. актуалност и значимост на научната проблематика; 3. съотносимост с регионалните, националните и европейските приоритети в областта на научните изследвания; 4. качество на научните изследвания, които са предмет на проекта; 5. очаквани резултати, свързани с получаването на нови знания и с възможностите за практическото им прилагане или за решаване на социални проблеми; 6. капацитет на научния колектив, на ръководителя на проекта и на научната организация за изпълнение на планираните научни изследвания; 7. реалистичност на работната програма; 8. законосъобразност, икономичност, целесъобразност и балансираност на разходите. (2) Оценяването на проектите включва следните етапи: 1. научно оценяване на проектните предложения; 2. формиране на комплексна оценка на проектните предложения и класиране на проектните предложения с оценка, по-висока от минималната. Чл. 66. (1) Оценяването на проектните предложения се извършва от национални и чуждестранни независими оценители, които са включени в базата данни по чл. 7, ал. 1, т. 2 за съответната година. Оценителите трябва да отговарят на минималните изисквания, определени в приложението към чл. 8, ал. 2 . (2) Един независим оценител може да оценява не повече от пет проектни предложения в рамките на един конкурс. (3) Оценяването на проектните предложения от тематични направления или научни области в случаите по чл. 53, ал. 4 може да се извърши и само от национални независими оценители. Чл. 67. (1) Независим оценител не може да оценява проекти в дадено тематично направление или научна област на конкурс, когато участва като ръководител или член на научен колектив на проектно предложение в същото тематично направление или научна област на конкурса. (2) Независим оценител не може да оценява проект: 1. на организация, в която работи по трудов договор или в която изпълнява дейности по граждански договор през последните три години, с изключение на случаите, когато гражданският договор е за участие като външен член в научно жури по Закона за развитието на академичния състав в Република България или с ментор за провеждане на практическо обучение по проекти, финансирани от бюджета на ЕС; 2. когато е свързано лице по смисъла на § 1, т. 17 от допълнителните разпоредби на Закона за насърчаване на научните изследвания и иновациите с някого от членовете на екипа на оценявания от него проект; 3. когато има съвместни научни публикации или съвместен проект, финансиран от Фонда през последните пет години, с ръководителя или с член на научния колектив на проекта. (3) Членовете на изпълнителния съвет или на временните научно-експертни комисии не могат да бъдат оценители на проектни предложения по време на мандата си. Членовете на временните научно-експертни комисии могат да участват със съвещателен глас в заседанията на оценителите за постигане на консенсус в крайната оценка на проекти в случаите по чл. 70, т. 3 . Чл. 68. (1) По методика, приета от изпълнителния съвет, временната научно-експертна комисия определя оценителите по съответните научни области/тематични направления от базата данни по чл. 7, ал. 1, т. 2 , като за всяко от проектните предложения посочва оценителите със: 1. специфична компетентност по проблематиката на проекта; 2. обща компетентност в съответната научна област. (2) Временната научно-експертна комисия определя чрез жребий оценителите за всяко едно проектно предложение по реда на ал. 1, т. 1. Броят оценители за един проект се определя в Насоките за кандидатстване в конкурса. За всяко проектно предложение се определя и резервен оценител. (3) Ако по реда на ал. 2 не могат да бъдат определени оценители със специфична компетентност, временната научно-експертна комисия определя такива с обща компетентност от базата данни по чл. 7, ал. 1, т. 2 за съответната научна област. (4) Проектни предложения за съфинансиране на проекти по международни програми, включващи независимо научно оценяване на проекта от европейска или международна организация, не се оценяват научно от оценители, а се приема положителната оценка на оценяващата организация. (5) Оценяването на проектни предложения по национални научни програми на конкурсен принцип, одобрени с решение на Министерския съвет, се провежда по посочения в тях ред. (6) За конкурси във връзка с чл. 43, ал. 1, т. 7 и 8 проектните предложения, които не включват научно описание, се разглеждат само от временната научно-експертна комисия. Чл. 69. (1) За всяко проектно предложение съответната временна научно-експертна комисия определя докладчик - член на комисията, който след решението на временната научно-експертна комисия по чл. 68, ал. 2 или 3 уведомява определените независими оценители и им изпраща: 1. Насоките за кандидатстване в конкурса по чл. 50, ал. 1 ; 2. подаденото проектно предложение в електронен формат; 3. връзката към информацията в базите данни на Фонда за ръководителя на научния колектив на проекта и неговите текущи или завършили през последните три години проекти. (2) Избраните оценители декларират липса на обстоятелствата по чл. 67, ал. 2, т. 2 , както и че не са членове на колектива на екипа на оценявания от тях проект за проектите, за които са определени. (3) При подаване на декларация с невярно съдържание по ал. 2 оценителят губи право да оценява проектни предложения, както и да участва в проекти, финансирани от Фонда, за срок пет години. (4) Определените независими оценители са анонимни за всички лица с изключение на членовете и секретаря на съответната временна научно-експертна комисия, както и на другите оценители на проектното предложение в случаите по чл. 70, т. 3 . (5) Определените независими оценители подписват декларации за конфиденциалност. (6) В срок, определен в Насоките за кандидатстване, всеки независим оценител изготвя в електронен формат оценка на съответното проектно предложение, която съдържа: 1. преценка за допустимостта на предвидените дейности и разходи и за типа на предвидените научни изследвания; 2. оценка на проектното предложение по точкова система съгласно критериите за научна оценка на проектните предложения и мотиви за определените точки по всеки критерий; 3. препоръки за промени в работната програма и/или във финансовия план на проекта, ако прецени, че такива са необходими. Чл. 70. След постъпване на оценките съответната временна научно-експертна комисия ги разглежда поотделно за всяко проектно предложение, като: 1. установява съответствието на определените точки с мотивите по всеки критерий и с методиката за оценка на проектите и сравнява оценките на оценителите; 2. при наличие на съответствие и при разлика между числовите оценки на оценителите, по-малка от определена в методиката стойност, формира комплексна числова оценка на проекта като средноаритметично от оценките на оценителите; 3. при липса на съответствие по т. 1 за някоя от оценките експертната карта се връща на оценителя, който в определен от изпълнителния съвет срок изпраща коригирана карта; ако картата не бъде представена в този срок или не бъде коригирана за отстраняване на несъответствията, временната научно-експертна комисия предлага да не се изплаща възнаграждение на оценителя и взема решение проектното предложение да се изпрати за оценяване на друг оценител; 4. при разлика в индивидуалните оценки повече от определената в методиката стойност организира обсъждане между оценителите, при което оценителите имат възможност да променят оценките си и мотивите към тях, като представят нова карта за научна оценка на проектното предложение; комплексната числова оценка за проектното предложение се определя като средноаритметично на получените оценки. Чл. 71. (1) След извършване на оценяването по чл. 69 и 70 временните научно-експертни комисии: 1. извършват класиране на проектните предложения в низходящ ред на комплексната числова оценка; 2. изготвят списък на проектните предложения за финансиране в рамките на предварително определените средства. (2) Не се класират проектни предложения, получили по-малък брой точки от минималния праг, определен в Насоките за кандидатстване в конкурса. (3) Ако независими оценители са предложили промени във финансовия план на проект, съответната временна научно-експертна комисия разглежда аргументацията за тях и ги отчита напълно или частично или ги отхвърля при предложението си за финансиране. (4) Ако след изготвяне на списъка на проектните предложения за финансиране по ал. 1, т. 2 останат проектни предложения, които са оценени по-високо от минималния праг, но не са предложени за финансиране поради изчерпване на предвидените средства за съответното тематично направление или научна област, тези проектни предложения се включват в списък с резервни проектни предложения. (5) За извършените дейности по организацията на оценяването и класирането на проектните предложения временната научно-експертна комисия изготвя доклад до изпълнителния съвет, към който прилага решенията по ал. 1 и 4. (6) Член на временна научно-експертна комисия може да изрази особено мнение в писмен вид, което се представя в тридневен срок след заседанието на комисията, на което е прието класирането на проектите за конкурса, като то става неразделна част от решението. Чл. 72. (1) След постъпване на доклада на съответната временна научно-експертна комисия с решение на изпълнителния съвет се одобряват класирането, списъкът на проектите за финансиране и списъкът на резервните проекти. (2) Решението на изпълнителния съвет се публикува на интернет страницата на Фонда в срок три работни дни от приемането му от изпълнителния съвет. Към решението се прилага списък на класираните проекти, съдържащ следната информация: 1. заглавие на проекта; 2. базова организация и партньорски организации, ако има такива; 3. ръководител на научния колектив; 4. комплексна числена оценка на проекта. (3) За одобрените за финансиране проекти в срок до 30 работни дни след подписване на договорите за финансиране се публикуват и общият размер на отпуснатото финансиране, резюмето на проекта и списъкът на членовете на научния колектив. (4) Ако проектните предложения, които са оценени по-високо от минималния праг, не са достатъчни за изразходване на предвидените средства за определено тематично направление или научна област, останалата сума се разпределя от изпълнителния съвет за финансиране на резервни проектни предложения от други тематични направления или научни области на същия конкурс. (5) Решението по ал. 1 се взема не по-късно от 15 седмици след изтичане на срока за подаване на проектни предложения с изключение на тези по процедурата по чл. 74 , за които решението се взема не по-късно от 18 седмици след изтичане на срока за подаване на проектни предложения. Периодите от 1 до 31 август и от 23 декември до 3 януари не се включват в тези срокове. Чл. 73. (1) В срок, определен в Насоките за кандидатстване в конкурса, след приемане на решението по чл. 72, ал. 1 управителят изпраща на ръководителите на научните колективи получените научни оценки, мотивите към тях и комплексната числова оценка на представеното от тях проектно предложение. (2) При установяване на техническо несъответствие в текста на научната оценка в срок две седмици след получаване на научната оценка ръководителят на проектното предложение може да подаде мотивирано възражение до управителя. (3) При наличие на постъпили възражения срещу оценките по проектните предложения изпълнителният съвет взема решение за създаване на експертна комисия по възраженията, която да разгледа постъпилите възражения. В комисията участват от трима до петима експерти, отговарящи на изискванията за членове на научно-експертни комисии. Правилата за определяне на състава и за работата на комисията се приемат с решение на изпълнителния съвет и се публикуват на интернет страницата на Фонда. За участието си в комисията членовете и получават възнаграждение в съответствие с чл. 33. (4) Ако при разглеждане на възраженията комисията установи, че има ясни доказателства за допуснати технически грешки по даден критерий на оценката, изпраща проектното предложение за оценяване на друг независим оценител, който прави нова оценка по съответния критерий в съответствие с насоките и методиката на конкурса. (5) Крайната оценка за проектното предложение се определя, като се коригира оценката по критерия, за който е възразено, в съответствие с оценката по ал. 4. (6) За проекти, получили при крайната оценка равен или по-висок брой точки от последния финансиран в дадената научна област проект, се прави общо класиране на проектите по ал. 4 за конкурса. При класирането проектните предложения се подреждат според стойността, с която променената оценка надвишава стойността на последния финансиран проект в дадената научна област. Финансирането на проектите се осъществява по низходящ ред на класирането в рамките на утвърдената тригодишна оперативна програма и бюджет за тази цел. (7) Процедурата по ал. 4 - 6 не се прилага за проекти по двустранно сътрудничество или по международни програми с участие на други финансиращи организации. Чл. 74. (1) По решение на изпълнителния съвет оценяването на проектни предложения по конкурси с минимална сума на проекта над определена от изпълнителния съвет стойност може да включва два етапа: 1. оценяване от независими оценители; 2. защита на проектните предложения, преминали първия етап. (2) Оценяването по ал. 1, т. 1 се извършва при условията и по реда на чл. 63 - 71 , като оценителите могат да правят препоръки за промяна в работната програма и/или финансовия план на проекта. Проектите се оценяват от учени, участвали през последните 5 години в процедури по оценяване към Рамковите програми на ЕС като независими оценители, с изключение на случаите по чл. 53, ал. 4 . (3) Защитата на проектни предложения по ал. 1, т. 2 се извършва за проекти, получили оценка от първия етап над определения в Насоките за кандидатстване в конкурса минимален праг. Въз основа на препоръките на независимите оценители научните колективи, допуснати до втория етап на оценяването, могат да правят промени в подаденото проектно предложение. (4) Защитата на проектните предложения включва представяне на проекта от ръководителя на научния колектив пред съответната временна научно-експертна комисия, отговори на въпроси и на препоръките на независимите оценители. (5) За защитата на проектните предложения се води протокол и аудиозапис, въз основа на които независимите оценители определят оценката си за втория етап от оценяването. (6) Проектите се класират въз основа на средната стойност на оценката от първия и втория етап на оценяването. (7) Одобрението на проектите за финансиране се осъществява по реда на чл. 72 . Чл. 75. (1) Независимите оценители получават възнаграждение въз основа на сключен договор с управителя на Фонда. Размерът на възнаграждението за извършената научноизследователска експертиза за съответния проект зависи от типа на конкурса и се определя от управителя на Фонда по предложение на изпълнителния съвет, като то не може да бъде по-малко от 270 лв. и по-голямо от 540 лв. (2) Възнаграждението на оценителите по националните научни програми на конкурсен принцип се определя от управителя на Фонда по предложение на изпълнителния съвет в рамките на средствата за оценяване и администриране, определени в програмата, като за тях не се прилагат ограниченията по ал. 1. (3) Възнаграждението не се изплаща, ако по вина на независимия оценител оценката не е предадена в предвидения в Насоките за кандидатстване в конкурса срок или при решение на изпълнителния съвет във връзка с чл. 70, т. 3 . (4) Оценяването на проектните предложения и междинното и окончателното оценяване на финансирани проекти са неразделна част от научните изследвания. Дейността на независимите оценители е специфична научноизследователска дейност, свързана с определяне характеристиките на проектите, и може да включва препоръки за подобряване качеството на научните изследвания. Раздел V. Договор за финансиране Чл. 76. (1) За одобрените проекти управителят сключва договор за предоставяне на финансиране, който задължително съдържа: 1. страни по договора: а) Фонд \"Научни изследвания\"; б) изпълнители по договора - базова организация и ръководител на научния колектив; 2. предмет на договора, включващ входящ номер и наименование на проекта; 3. период за изпълнение; 4. финансови ангажименти по договора; 5. работна програма; 6. план за управление на научните данни; 7. партньори по проекта, ако има такива; 8. списък на научния колектив. (2) Проектното предложение, споразумението за партньорство (ако е приложимо) и планът за управление на научните данни са неразделна част от договора. (3) В договора се определя редът за възстановяване на недължимо платени и надплатени суми, както и на неизразходваните, неправомерно получените или неправомерно усвоените средства. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, договорът включва съответните изисквания на приложимото законодателство, които гарантират спазването на условията на режима за държавни помощи за съответния проект. Чл. 77. В случаите, когато средства за финансиране на проекти и дейности се предоставят изцяло или частично от други организации, условията и редът за финансиране се определят съгласувано с финансиращата организация при спазване на разпоредбите на Закона за насърчаване на научните изследвания и иновациите и на този правилник. Чл. 78. (1) В срок до 10 работни дни от решението на изпълнителния съвет за определяне на съответния проект за финансиране управителят на Фонда отправя покана до ръководителя на научния колектив за сключване на договор за финансиране на проекта. Ръководителят на научния колектив уведомява останалите изпълнители по чл. 76, ал. 1, т. 1 за сключване на договора. (2) Договорът се сключва не по-късно от две седмици след поканата по ал. 1. Подписването му може да се отложи с не повече от един месец по мотивирано искане на ръководителя на научния колектив или на ръководителя на научната организация. (3) Договорът се сключва за цялата сума по проекта, предвидена в решението на изпълнителния съвет, и за целия период за неговото изпълнение. (4) В случай че съответната временна научно-експертна комисия е предвидила промени в работната програма или във финансовия план, отчитайки забележки на независимите оценители, и тези промени са одобрени от изпълнителния съвет, ръководителят на научния колектив се уведомява за тях заедно с поканата по ал. 1 и тези промени се отразяват в договора. (5) Преди подписването на договора членовете на временната научно-експертна комисия: 1. удостоверяват съответствието на договора с подаденото проектно предложение по отношение на неговото съдържание съгласно чл. 76, ал. 1 и с промените по ал. 4; 2. извършват кръстосана проверка на дейностите, предвидени в проекта, с оглед на избягване на двойно финансиране на дейности по методика, приета от изпълнителния съвет. Чл. 79. Ако ръководител на научен колектив или на базова организация, чийто проект е одобрен за финансиране, откаже сключването на договор, след изтичане на срока по чл. 78, ал. 2 управителят на Фонда отправя покана до следващия от списъка с резервните проекти в съответната научна област, но не по-късно от 10 работни дни преди приключване на съответната финансова година. Чл. 80. (1) Средствата за изпълнение на проекта се предоставят при условия и по ред, определени в договора за неговото изпълнение. (2) До 20 работни дни след подписване на договора Фондът превежда авансово предвидените суми за първия етап от изпълнението на проекта. Чл. 81. Финансовите средства по проекта се изразходват законосъобразно и целесъобразно съгласно предвидените във финансовия план групи разходи. Чл. 82. При публикуване на научни резултати, получени във връзка с изпълнението на проекти, финансирани от Фонда, в научни публикации, в публикувани резюмета на материали от форуми членовете на научния колектив отбелязват, че съответният резултат е постигнат по проект, финансиран от Фонда, и ако условията на изданието позволяват, посочват номера на договора. Чл. 83. (1) Всяко изменение на договора за финансиране е предмет на допълнително писмено споразумение, освен когато в този правилник е предвидено друго. Допълнителното споразумение се подписва от управителя на Фонда след решение на изпълнителния съвет. (2) Допълнително споразумение не може да има за цел или за последица промяна на договора, която може да постави под съмнение решението за финансиране на проекта или да доведе до неравностойно отношение към кандидатите, както и до увеличаване размера на одобреното финансиране. (3) Искания за изменение се изпращат от изпълнителя до управителя на Фонда не по-късно от два месеца преди крайната дата за изпълнение на проекта или на съответния етап. (4) Измененията в договорите за финансиране по национални научни програми се уреждат в Насоките за кандидатстване в конкурса и в договорите за финансирането им. Чл. 84. (1) При изпълнението на проекта ръководителят на научния колектив може да прави промени във финансовия план чрез прехвърляне между различните групи допустими преки разходи, при условие че преразпределението не надвишава 20 процента от общия размер на допустимите преки разходи за съответния етап на проекта. (2) В случаите по ал. 1 ръководителят на научния колектив писмено уведомява ръководителя на базовата организация и партньорите, ако има такива, и управителя на Фонда. Уведомлението се прилага към съответния финансов отчет, без да се подписва допълнително споразумение към договора за финансиране. Това преразпределение следва да се подаде в отчета за етапа, за който е направено. (3) Редът по ал. 1 се прилага и при прехвърляне на средства за следващ етап на проекта или за използване на средства в периода до получаване на финансирането за следващия етап при наличие на неизразходвани средства от отчитания етап. При необходимост в периода до получаване на финансиране за следващ етап могат да бъдат използвани собствени средства на организацията. В тези случаи финансовите средства се отчитат във финансовия отчет за следващия етап. При незадоволителна оценка на проекта за отчитания етап всички средства, получени от Фонда и изразходвани по реда на тази алинея, се възстановяват на Фонда. (4) В случай че са необходими промени във финансовия план, предвиждащи преразпределение, надвишаващо 20 процента, но не повече от 30 процента от допустимите преки разходи по проекта за определен етап, промените се осъществяват по реда на чл. 83 . (5) При промените по ал. 1, 2 или 3 не могат да се нарушават ограниченията върху изразходване на финансовите средства, посочени в този правилник или в Насоките за кандидатстване в конкурса. Промените не могат да са свързани или да водят до преразпределение на средства между партньорите, ако има такива. Чл. 85. (1) Не се допускат промени в работната програма на проекта, които засягат повече от 30 процента от планираните дейности и/или очакваните резултати, или промени, които водят до промяна на вида на изследванията съгласно чл. 5, ал. 3 . (2) Промени, засягащи по-малко от 20 процента от планираните дейности и/или очакваните резултати за съответния етап от проекта, могат да се извършат след писмено мотивирано уведомление от ръководителя на научния колектив до управителя на Фонда. В този случай не се подписва допълнително споразумение към договора за финансиране. (3) Промени, засягащи повече от 20 процента, но не повече от 30 процента от планираните дейности и/или очакваните резултати, могат да се извършат по реда на чл. 83 . Чл. 86. (1) Промени в състава на научния колектив на проекта се допускат по изключение в интерес на изпълнението му и могат да бъдат направени въз основа на мотивирано предложение на ръководителя и/или на научния колектив, утвърдено от ръководителя на базовата организация, и на партньорите, ако има такива. Към предложението се прилага писмено съгласие на напускащите и/или на новите членове на колектива. Членове на изпълнителния съвет, взел решение за финансиране на проекта, на временната научно-експертна комисия, оценявала проектни предложения по съответния конкурс, или оценители по тематичното направление или научната област на конкурса не могат да бъдат предлагани за нови членове на колектива. (2) В случай че ръководител на научен колектив е престанал да отговаря на предварително обявените изисквания за съответната позиция или не е в състояние да изпълнява своите задължения по проекта, ръководителят на базовата организация съвместно с партньорите, ако има такива, и останалите членове на научния колектив, притежаващи образователна и научна степен \"доктор\", вземат решение, с което предлагат неговата замяна с учен, притежаващ еквивалентни или по-високи квалификация, умения и опит. Ученият, предложен за нов ръководител, трябва да е бил член на научния колектив при подаване на проектното предложение и да отговаря на условията за ръководител на проект. (3) Решение по предложението по ал. 1 се взема от съответната постоянна научно-експертна комисия, като не се подписва допълнително споразумение. Замяна на ръководител на научен колектив по ал. 2 се осъществява с решение на изпълнителния съвет и сключване на допълнително споразумение към договора. (4) Докторанти, отчислени с право на защита, както и участници в колектива, защитили докторска степен, които преустановяват трудови правоотношения с базовата организация, могат да се заменят с нови членове на колектива с уведомително писмо от ръководителя на проекта. Към писмото се прилага писмено съгласие на напускащите и на новите членове на колектива. Чл. 87. (1) При забавяне от научен, технически или друг характер, налагащо удължаване срока за изпълнение на проекта или на етап от проекта, ръководителят на научния колектив съгласувано с ръководителя на базовата организация и партньорите, ако има такива, уведомява писмено управителя на Фонда и мотивирано иска удължаване на срока за изпълнение на проекта или съответния етап, като посочва крайната дата, на която ще бъде представен съответният отчет. (2) В случай че исканото удължение по ал. 1 е до девет месеца, срокът се удължава, без да се подписва допълнително споразумение. (3) В случай че исканото удължение по ал. 1 е по-голямо от девет месеца, но не повече от 18 месеца, удължаването може да се извърши с решение на изпълнителния съвет по предложение на съответната постоянна научно-експертна комисия след обсъждане на мотивите за исканото удължение с ръководителя на научния колектив. Раздел VI. Анализ, контрол и оценка на изпълнението на финансираните проекти Чл. 88. (1) Анализът, контролът и оценката на изпълнението на финансираните от Фонда проекти се осъществяват от постоянните научно-експертни комисии въз основа на правила и критерии, приети от изпълнителния съвет. Правилата включват и механизми за мониторинг на изпълнението и текущ и последващ контрол по отношение на приложимия режим за държавни помощи. (2) След сключването на договорите по всеки конкурс изпълнителният съвет разпределя финансираните проекти на постоянните научно-експертни комисии в съответствие с тяхната компетентност. Интердисциплинарните проекти се разпределят на постоянната научно-експертна комисия по основната научна област, която при обсъждането на отчетите може да покани представители на постоянни научно-експертни комисии по допълнителните научни области. (3) При изпълнение на задълженията си по ал. 1 постоянните научно-експертни комисии осъществяват проверки в базовата организация или партньорските организации за изпълнение на дейностите по проекта или за резултатите от него. Чл. 89. В двумесечен срок след публикуване на решението на изпълнителния съвет за финансиране на проектите за всеки конкурс управителят организира информационна среща с ръководителите на научните колективи и счетоводителите, отговорни за финансовото обслужване на проектите, на която финансови специалисти от Фонда представят и разясняват указания за управление и отчитане на финансовите средства, предоставени от Фонда. Чл. 90. (1) За всеки финансиран проект на интернет страницата на Фонда се създава връзка към интернет страница на проекта чрез електронната страница на базовата организация. (2) Страницата на проекта е с публичен достъп и съдържа информация по чл. 53, ал. 2 , както и: 1. описание на очакваните резултати; 2. постигнати резултати от изпълнението на проекта по етапи, ако проектът се изпълнява на етапи, и кратък анализ на тяхната приложимост, в т. ч.: а) списък на научните публикации, изработени във връзка с проекта, с интернет връзка към публикациите в електронната страница на списанието, в което са публикувани, и/или към публично достъпни електронни копия на публикациите в Портала за отворена наука съгласно чл. 78, ал. 1 от ЗННИИ , а за издания, публикувани само в печатен вид, се публикуват началната страница, страницата с отбелязано финансиране от Фонда и други страници по желание на научния колектив; б) интернет връзка към публично достъпните научни данни, за които е приложимо; в) за проекти за индустриални научни изследвания или експериментално развитие се публикува и заявка за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации, а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура; 3. друга информация, свързана с проекта, като предложения за индустриални или други полезни за обществото приложения на резултатите. (3) Ръководителят на научния колектив отговаря за създаването и обновяването на страницата на проекта. Информацията се съхранява за срока по чл. 31, ал. 4 . Чл. 91. (1) Ръководителите на научни колективи представят в сроковете, предвидени в договора: 1. междинни научни и финансови отчети за изпълнението на проекта; 2. окончателен научен и финансов отчет за изпълнението на проекта. (2) Междинен научен и финансов отчет се изготвя за всеки етап от изпълнението на проекта, когато такива са предвидени, а при необходимост може да включва и актуализирана работна програма и актуализиран финансов план на проекта за следващия етап. (3) Окончателен научен и финансов отчет се изготвя за цялостното изпълнение на проекта. (4) В отчетите се включва информация за промените, направени по реда на чл. 84 - 87 . (5) Ако междинен или окончателен отчет по проект не бъде предаден до два месеца след изтичане на определения срок по ал. 1, Фондът предприема действия, предвидени в договора за финансиране. Ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда до предаване на отчета. (6) Ако междинен или окончателен отчет по проект не бъде предаден до шест месеца след изтичане на определения срок по ал. 1, Фондът предприема действия за възстановяване изцяло на сумата за съответния отчетен период от базовата организация и партньорските организации, ако има такива. Ако забавянето се дължи на непредаден научен отчет, ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда за срок три години. (7) В срока за представяне на окончателния финансов отчет се възстановяват на Фонда и неизразходваните средства по проекта, а когато финансовият одит на отчета на проекта е осъществен от одитор, определен от базовата организация по проекта, в същия срок се възстановяват и сумите, определени като недопустими или непризнати разходи. Чл. 92. (1) Научният отчет се представя на български език, а в определени в Насоките за кандидатстване или в договора за финансиране на проекта случаи - и на английски език, и включва: 1. кратко описание на осъществените изследвания или дейности по всеки от работните пакети, описание на постигнатото по всеки от очакваните научни резултати за дадения етап и обяснение на причините, ако част от очакваните резултати не са постигнати; 2. списък на научните публикации (публикувани и/или приети за печат), включващи научни изследвания, финансирани по проекта, отговарящи на изискването по чл. 82 , както и копия на хартиен или електронен носител от тези публикации; в случаите, при които една публикация се отчита в повече от един проект, финансиран от Фонда или друг източник от страната, това се описва в отчета, като се отбелязва приносът на всеки от проектите за публикацията в проценти; 3. списък на участията в научни форуми или посещения в научни организации в чужбина, на които са представени резултати от проекта; 4. отчет за изпълнение на плана за реализация и разпространение на резултатите от изпълнението на научния проект; 5. информация, която се публикува на интернет страницата на проекта съгласно чл. 90, ал. 2 . (2) Научният отчет се подписва от ръководителя и членовете на научния колектив, притежаващи образователната и научна степен \"доктор\". Чл. 93. (1) Финансовият отчет се представя на български език и включва необходимата счетоводна информация за преценка на допустимостта на направените разходи съгласно правилата по чл. 14, т. 8 . Към финансовия отчет се прилагат заверени копия на разходооправдателните документи за направените преки допустими разходи, върху които е отбелязано, че разходът е извършен по съответния проект. (2) Финансовият отчет се подписва от ръководителя и от главния счетоводител на базовата организация, както и от ръководителя на научния колектив. Чл. 94. (1) В зависимост от постигнатите резултати за всеки проект се поставя научна оценка, която може да бъде: 1. \"много добър\" - проекти, постигнали научните резултати и осъществили дейностите по работната програма на проекта за дадения етап над 90% от планираните, които са отразени в пълен обем или частично в публикувани или приети за печат научни публикации в авторитетни научни списания, попадащи в квартил 1 (Q1) или квартил 2 (Q2), отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 2. \"добър\" - проекти, постигнали основната част от научните резултати и осъществили основната част от дейностите по работната програма на проекта за дадения етап, но не по-малко от 70% от тях, които са отразени в публикувани или приети за печат научни публикации в списания с импакт фактор/ранг, отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 3. \"задоволителен\" - проекти, постигнали част от научните резултати за дадения етап и осъществили част от дейностите по работната програма на проекта, но не по-малко от 50% от тях, които са отразени в поне една публикувана или приета за печат научна публикация, отговаряща на изискването по чл. 82 ; при междинно отчитане постигнатите резултати трябва да дават възможност проектът да бъде продължен и успешно завършен; 4. \"незадоволителен\" - проекти, постигнали по-малко от 50% от очакваните резултати и от дейностите по работната програма на проекта, или при които липсват научни публикации по тематиката на проекта, поради което след междинното отчитане проектът не може да бъде продължен или завършен успешно. (2) За проекти, които се изпълняват по национални научни програми, по европейски програми или по програми за двустранно сътрудничество, оценяването се извършва и в съответствие със специфичните изисквания в насоките на съответния конкурс. (3) За проекти за индустриални научни изследвания или експериментално развитие като резултати от проекта се отчитат и заявки за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации , а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура. (4) Индивидуалните оценки се поставят от независими оценители. Броят независими оценители за всеки тип проекти се определя с правилата по чл. 88, ал. 1 . (5) Броят на независимите оценители на отчети на проекти, финансирани по конкурсите по чл. 45 , се определя от изпълнителния съвет за всеки тип конкурси. (6) Постоянната научно-експертна комисия или изпълнителният съвет може да връща еднократно междинни или окончателни отчети за корекции в срок до един месец при установени неточности, грешки или при неспазване на изискванията за изготвяне на отчети. Чл. 95. (1) За всеки проект постоянната научно-експертна комисия определя с решение независими оценители от базата данни по чл. 7, ал. 1, т. 2 , които са изразили съгласие да оценяват междинни и окончателни отчети на проекти. За всеки отчет се определят и резервни оценители. (2) При определянето на независимите оценители не се допуска наличие на обстоятелствата, посочени в чл. 67, ал. 2 . (3) Един независим оценител може да оценява не повече от осем отчета на проекти в рамките на една календарна година. (4) Независимите оценители са анонимни за колектива на проекта, както и за всички лица с изключение на членовете и секретаря на съответната постоянна научно-експертна комисия. Чл. 96. (1) Секретарят на постоянната научно-експертна комисия изпраща до независимите оценители: 1. уведомление за избора; 2. подробни указания за правилата и критериите за оценяване на изпълнението на проектите; 3. връзка към страниците по чл. 90, ал. 1 и към научните и финансовите отчети по проектите, които ще оценяват. (2) В срок, определен в правилата по чл. 88, ал. 1 , независимите оценители: 1. оценяват и мотивират оценките си за постигнатите научни резултати и изпълнението на проекта въз основа на информацията в научния отчет и публикуваните или приетите за печат научни публикации съгласно чл. 94 ; 2. изразяват становище за съответствие на финансовите разходи с условията на договора и с финансовия план, като отчитат направените в тях промени, ако има такива; 3. за проекти, оценени с оценка \"задоволителен\", изразяват становище дали проектът има потенциал да бъде продължен за следващия етап и с каква част да бъде намалена предвидената сума по договора за следващия етап на проекта; 4. при междинно отчитане може да препоръчат промени в работна програма или финансов план за следващия етап на проекта. Чл. 97. (1) Финансовите отчети на проектите се проверяват за допустимост за разходваните средства от одитор - експерт-счетоводител. Начинът за определяне на одитор се указва в Насоките за кандидатстване в конкурса. (2) При установяване на несъответствие или при необходимост от допълнителни разяснения одиторът информира писмено ръководителя на научния колектив и ръководителя на базовата организация, които могат да представят допълнителни разяснения и/или документи в срок до 14 дни след получаване на писмото. (3) Одиторът изготвя мотивиран доклад до управителя на Фонда и до съответната постоянна научно-експертна комисия, в който дава оценка за направените разходи. При установяване на неизразходвани, изразходвани в нарушение на финансовия план и/или неправомерно изразходвани средства определя размера на одобрените разходи и на средствата, подлежащи на прехвърляне за следващ етап или на възстановяване. (4) Фондът не може да изисква възстановяване на други средства с изключение на средствата, подлежащи на възстановяване съгласно ал. 3, или в случай на незадоволителна оценка след решение на изпълнителния съвет по чл. 101, ал. 4 . Чл. 98. (1) След постъпване на оценките по чл. 96, ал. 2 и на доклада по чл. 97, ал. 3 за всеки отчетен проект постоянната научно-експертна комисия установява съответствието на индивидуалните оценки с критериите за оценяване на изпълнението на проектите и при липса на съответствие уведомява оценителя да коригира несъответствието в едноседмичен срок от получаване на уведомлението. (2) Постоянната научно-експертна комисия разглежда доклада по чл. 97, ал. 3 и при необходимост изисква от одитора разяснения по направените констатации. (3) На основание индивидуалните оценки на независимите оценители постоянната научно-експертна комисия предлага на изпълнителния съвет решение за обща научна оценка на всеки проект, отчитайки критериите по чл. 94, ал. 1 . (4) Постоянната научно-експертна комисия представя на изпълнителния съвет доклад за приемане на общите научни оценки за всеки проект и предложение за окончателен размер на одобрените разходи по проекта. (5) Ако при приключване на проекта окончателният размер на одобрените разходи по ал. 4 е по-малък от получените, в доклада по ал. 4 се определя и размерът на средствата, подлежащи на възстановяване, както и сумата, възстановена на Фонда при условията и по реда на чл. 91, ал. 7 . Чл. 99. (1) Изпълнителният съвет разглежда доклада по чл. 98, ал. 4 на съответната постоянна научно-експертна комисия и за всеки проект приема решение, с което: 1. утвърждава общата оценка на междинния, съответно окончателния отчет; 2. утвърждава окончателния размер на одобрените разходи за съответния етап или за цялостното изпълнение на проекта, а в случаите по чл. 98, ал. 5 - и размера на средствата, подлежащи на възстановяване. (2) За междинни отчети на проекти, получили оценка \"много добър\" или \"добър\", изпълнителният съвет приема решение за отпускане на средствата за следващия етап на проектите в пълния размер, предвиден в договора. (3) За междинни отчети на проекти, получили оценка \"задоволителен\", изпълнителният съвет разглежда препоръките на независимите оценители и на съответната постоянна научно-експертна комисия и приема решение дали проектът да бъде продължен за следващ етап. Ако проектът се продължава, изпълнителният съвет намалява сумата за финансиране на следващия етап на проекта до не повече от 70 процента от средствата за следващия етап на проекта, предвидени в договора. (4) За проекти, получили оценка \"незадоволителен\", изпълнителният съвет приема решение за прекратяване на договора за финансиране на проекта, след като изслушва председателя на съответната постоянна научно-експертна комисия. Решението може да включва частично или пълно възстановяване на получените средства, включително и на тези за персонал. (5) Всички средства, за които е установена недопустимост и не са възстановени на Фонда при условията и по реда на чл. 91, ал. 7 , се възстановяват на Фонда в пълен размер в 10-дневен срок считано от датата, на която съответният изпълнител е уведомен за решението на изпълнителния съвет по ал. 1, т. 2. (6) Решенията по ал. 1 - 4 се съобщават от управителя на Фонда на изпълнителите по чл. 76, ал. 1, т. 1 б в петдневен срок след публикуване на протокола на изпълнителния съвет. (7) До 20 работни дни след приемане на решението на изпълнителния съвет по ал. 1 Фондът превежда съответните суми за следващия етап на проекта. Ако при приемане на решението на изпълнителния съвет тригодишната оперативна програма за съответния период не е утвърдена, изплащането се извършва до 20 работни дни след утвърждаването и. (8) Проектът се счита за приключен след утвърждаване от изпълнителния съвет на окончателна обща научна оценка и финансов отчет на проекта и възстановяване на средствата по ал. 4 или 5, ако има такива. За приключването на проекта управителят и изпълнителите подписват протокол. Чл. 100. (1) Решенията по чл. 99 се вземат не по-късно от 4 месеца след подаване на съответния отчет за междинни отчети и не по-късно от 6 месеца за окончателни отчети и се публикуват на интернет страницата на Фонда в протокола на изпълнителния съвет, в който е вписано решението. (2) Сроковете по ал. 1 спират да текат при връщане на отчета по проекта съгласно чл. 94, ал. 6 . Чл. 101. (1) Ръководителят на научния колектив и/или ръководителят на базовата организация могат в едномесечен срок от датата на получаване на уведомлението по чл. 99, ал. 6 да направят мотивирано възражение срещу решенията на изпълнителния съвет по чл. 99, ал. 1 или 4 . (2) На първото си заседание след постъпване на възражение срещу научната оценка на определен проект съответната постоянна научно-експертна комисия в присъствие на управителя на Фонда определя чрез жребий супероценител от база данни \"Оценители на проекти\" по чл. 7, ал. 1, т. 2 за съответната научна област, който отговаря на минималните изисквания съгласно приложението към чл. 8, ал. 2 . Супероценителят изготвя индивидуална оценка при условията и по реда на чл. 96, ал. 2 , преценява дали оценката на постоянната научно-експертна комисия е мотивирана и прави обосновано предложение за решение на изпълнителния съвет. (3) Възражение срещу решение за възстановяване на средства може да бъде подадено в случаите, при които одиторът на финансовия отчет е определен от Фонда. При подаване на такова възражение управителят на Фонда след съгласуване с председателя на съответната постоянна научно-експертна комисия определя независим одитор, който изготвя становище за допустимостта само на средствата, за които се възразява. (4) Въз основа на мотивираното становище на супероценителя изпълнителният съвет разглежда отново решението на постоянната научно-експертна комисия и оценките на оценителите и потвърждава или променя решението си по чл. 99, ал. 1, т. 1 . (5) Въз основа на становището на независимия одитор изпълнителният съвет потвърждава или променя решението си по чл. 99, ал. 1, т. 2 . (6) Срещу решенията по ал. 4 и 5 не може да се подава ново възражение. Чл. 102. (1) По предложение на постоянните научно-експертни комисии изпълнителният съвет определя до два най-успешни проекта от всеки приключил конкурс, които са постигнали най-добри резултати по отношение на целите на конкурса, като се отчита импакт факторът/рангът на списанията, в които са публикувани научните резултати, а за проекти в областта на обществените и хуманитарните науки - статиите, публикувани в реферирани или индексирани списания, както и в рецензирани студии или монографии. (2) Проекти, определени по ал. 1, се обявяват на интернет страницата на Фонда и ръководителят на научния колектив получава грамота от Фонда за най-успешен проект за съответния конкурс. (3) Ръководителите на научни колективи на проекти, получили незадоволителна научна оценка при междинно или крайно оценяване, се обявяват на интернет страницата на Фонда и нямат право да кандидатстват като ръководители или членове на колективи по проекти за срок три години считано от датата на решението на изпълнителния съвет по чл. 99, ал. 1, т. 1 . Раздел VII. Отчитане дейността на Фонда Чл. 103. (1) Ежегодно в срок до 31 март Фондът представя на министъра на образованието и науката годишен отчет за дейността си. (2) Годишният отчет за дейността на Фонда включва: 1. информация за наименованията на конкурсите за годината, предвиденото и одобреното финансиране по тях, броя кандидатствали и одобрени проекти и статистическа информация по научни области, научни организации и др.; 2. анализ и оценка на проведеното оценяване на проектите, както и на установените проблеми; 3. анализ и оценка на проведените оценявания на междинни отчети по текущи проекти и информация за продължените проекти по различните типове проекти; 4. анализ и оценка на проведените оценявания на окончателни отчети по проекти, общо финансиране по тях, посочване на положителни примери за успешни проекти и на проекти, за които са установени проблеми; 5. информация за това какъв дял от националната научна продукция в отделните научни области за предходната година съгласно международните бази данни WoS, Scopus и други бази данни е реализиран с финансовата подкрепа на Фонда; 6. информация за административните разходи на Фонда за годината; 7. общо заключение за дейността на Фонда през изминалата година и предприети или препоръчани мерки за подобряване дейността на Фонда. (3) Годишният отчет се публикува на интернет страницата на Фонда и се представя публично пред представители на научната общност от председателя на изпълнителния съвет и от управителя. Глава четвърта. ОРГАНИЗАЦИЯ НА РАБОТАТА И НА ДЕЙНОСТТА НА ФОНДА Раздел I. Организация на работата Чл. 104. (1) Организационното и административното обслужване на Фонда се осъществява от държавни служители и лица, работещи по трудово правоотношение. (2) Управителят на Фонда утвърждава длъжностното разписание, поименното разписание на длъжностите и длъжностните характеристики на служителите във Фонда. Чл. 105. (1) Управителят на Фонда издава правила за организацията на работата, за документооборота, както и други специфични разпоредби, свързани с административното управление на Фонда. (2) Управителят на Фонда възлага служебните преписки с резолюция до директорите на дирекции, която съдържа указание и срок за изпълнение. Чл. 106. (1) Работното време на служителите на Фонда е с променливи граници от 8,00 до 19,00 ч. с период на задължително присъствие от 10,00 до 16,00 ч. и задължително отработване на нормалната продължителност на 8-часовия работен ден. Обедната почивка е с продължителност 30 минути между 12,00 и 14,00 ч. (2) Установяването на работното време по ал. 1 и контролът по спазването му се определят с акт на управителя на Фонда. Чл. 107. (1) Документите, писмата и проектите, изпратени до Фонда от държавни органи, от юридически или физически лица, се завеждат в деловодството, като се отбелязва датата на получаването им. (2) При завеждането на документите се извършва проверка за наличието на всички посочени в тях материали и се образува служебна преписка. (3) Изходящите от фонда документи се съставят в два екземпляра, като вторият екземпляр съдържа инициалите и подписа на служителя, който е изготвил документа, като се посочва и датата. (4) При постъпили във Фонда или препратени по компетентност жалби и сигнали се предприемат действия за изпълнение на задълженията по реда на Административнопроцесуалния кодекс . Раздел II. Информационно осигуряване на дейността на Фонда Чл. 108. (1) В база данни \"Оценители на проекти\" по чл. 7, ал. 1, т. 2 се включват оценители от предходната година и експертите, заявили желание да се включат в базата данни през текущата година. До 1 март всяка година чрез интернет страницата си Фондът отправя покана до български и чуждестранни експерти да се регистрират в базата данни \"Оценители на проекти\". (2) Ежегодно изпълнителният съвет утвърждава списъка на потенциалните оценители, изготвен на основата на базата данни \"Оценители на проекти\" за съответните научни области. Списъкът може да се допълва с постъпили заявления от експерти, които отговарят на условията на приложението към чл. 8, ал. 2 и не са изключени по реда на чл. 69, ал. 3 . Чл. 109. (1) Базата данни \"Проекти\" по чл. 7, ал. 1, т. 3 съдържа две секции: 1. текущи проекти; 2. приключили проекти. (2) Базата данни включва информацията, предвидена в чл. 90, ал. 2 , за всеки проект. Раздел III. Публичност на дейността на Фонда Чл. 110. (1) Фондът работи в условията на публичност и прозрачност, като информира за вземаните решения и резултатите от тяхното изпълнение. (2) Фондът предоставя ясна и подробна информация на потенциалните кандидати за условията и правилата за участие в конкурсите. Чл. 111. (1) Фондът поддържа официална страница в интернет с адрес http://www.bnsf.bg , чрез която предоставя информация и материали за своята дейност. (2) На интернет страницата на Фонда се публикува информация за началото и края на мандата на изпълнителния съвет и кратки биографични данни на неговите членове. (3) След приключване на мандата на всеки изпълнителен съвет Фондът публикува обобщен списък на независимите оценители, участвали в оценяването на проекти по приключилите конкурси, проведени по време на мандата му. Глава пета. АДМИНИСТРАТИВНОНАКАЗАТЕЛНИ РАЗПОРЕДБИ Чл. 112. (1) Нарушението по чл. 69, ал. 3 се установява с акт за установяване на административно нарушение, съставен от служител на Фонда, определен със заповед на управителя. (2) Наказателното постановление за нарушението се издава от управителя на Фонда. (3) Актовете за установяване на административно нарушение и наказателните постановления се съставят, издават, съобщават и обжалват по реда на Закона за административните нарушения и наказания . Преходни и Заключителни разпоредби § 1. В едномесечен срок от влизането в сила на правилника лицата по трудово правоотношение във Фонд \"Научни изследвания\" се назначават за държавни служители при условията и по реда на § 36 от преходните и заключителните разпоредби на Закона за изменение и допълнение на Закона за държавния служител (ДВ, бр. 24 от 2006 г.). § 2. Правилникът се приема на основание чл. 27 от Закона за насърчаване на научните изследвания и иновациите . Приложение към чл. 8, ал. 2 Минимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите 1. Минималните изисквания за членовете на изпълнителния съвет по научни области са: а) за последните пет години не по-малко от 10 научни публикации; б) за цялата кариера на учения да са изпълнени всички от посочените изисквания: Биологически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Математически науки и информатика: 30 научни публикации, от които за математически науки поне 15 научни статии в списания с импакт фактор или импакт ранг, индекс на Хирш 8, а за информатика поне 20 научни статии в рецензирани списания, 40 цитирания. Медицински науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Науки за земята: 40 научни публикации, от които поне 20 научни статии в списания с импакт фактор или импакт ранг, индекс на Хирш 7. Обществени науки: 2 монографии, 40 научни публикации, 60 цитирания. Селскостопански науки: 40 научни публикации, от които поне 10 научни статии в списания с импакт фактор/ранг, 40 цитирания, Хирш 5. Технически науки: 40 научни публикации, от които поне 20 научни статии в рецензирани списания, 40 цитирания. Физически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 8. Химически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Хуманитарни науки: 2 монографии, 40 научни публикации, 60 цитирания. 2. Минималните изисквания за членовете на научно-експертните комисии и супероценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Математически науки и информатика: 15 научни публикации, от които за математически науки поне 10 научни статии в списания с импакт фактор или импакт ранг, индекс на Хирш 5, а за информатика поне 10 научни статии в рецензирани списания, 20 цитирания. Медицински науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Науки за земята: 20 научни публикации, от които поне 10 научни статии в списания с импакт фактор или импакт ранг, индекс на Хирш 5. Обществени науки: 1 монография, 20 научни публикации, 30 цитирания. Селскостопански науки: 20 научни публикации, от които поне 10 научни статии в рецензирани списания, 20 цитирания. Технически науки: 20 научни публикации, от които поне 10 научни статии в рецензирани списания, 20 цитирания. Физически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 6. Химически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Хуманитарни науки: 1 монография, 20 научни публикации, 30 цитирания. 3. Минималните изисквания за оценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Математически науки и информатика: 10 научни публикации, от които за математически науки поне 6 научни статии в списания с импакт фактор или импакт ранг, индекс на Хирш 3, а за информатика поне 8 научни статии в рецензирани списания, 10 цитирания. Медицински науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5, а за клинична и дентална медицина поне 15 научни публикации, от които поне 8 научни статии в списания с импакт фактор или импакт ранг, индекс на Хирш 4. Науки за земята: 15 научни публикации, от които поне 8 научни статии в списания с импакт фактор или импакт ранг, индекс на Хирш 4, а за география индекс на Хирш 3. Обществени науки: 1 монография или 15 научни публикации, 15 цитирания. Селскостопански науки: 15 научни публикации, от които поне 8 научни статии в рецензирани списания, 10 цитирания. Технически науки: 15 научни публикации, от които поне 8 научни статии в рецензирани списания, 10 цитирания. Физически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 4. Химически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Хуманитарни науки: 1 монография или 15 научни публикации, 15 цитирания. 4. Учените, които работят в интердисциплинарни области, могат да се включат във всички области, в които са компетентни, като една интердисциплинарна публикация може да бъде представена във всички научни области, за които се отнася. 5. Стойността на индекса на Хирш се отчита за всички научни публикации на учения, като са изключени самоцитиранията, по данни от Web of Science или Scopus (по-голямата от двете). 6. В броя научни публикации се включват: а) публикации в научни списания с импакт фактор или импакт ранг; б) публикации в научни списания без импакт фактор или импакт ранг, в които ръкописите се рецензират; в) студии; г) доклади от научни форуми, публикувани в пълен текст; д) патенти. 7. Публикациите, заявени съгласно т. 6, трябва да могат да бъдат проверени от Фонда чрез базите данни Web of Science, Scopus, ERIH Plus или чрез официалните страници на издателствата на списанията или монографиите или да бъдат доказани от авторите по друг начин. 8. В броя цитирания не се включват автоцитиранията на автора и другите съавтори на научната публикация.\n\nПРАВИЛНИК НА ФОНД \"НАУЧНИ ИЗСЛЕДВАНИЯ\" Приет с ПМС № 81 от 04.06.2025 г. Обн. ДВ. бр. 46 от 6 Юни 2025г. Глава първа. ОБЩИ ПОЛОЖЕНИЯ Чл. 1. С този правилник се уреждат организацията и дейността на Фонд \"Научни изследвания\", наричан по-нататък \"Фондът\". Чл. 2. Фондът е юридическо лице със седалище София. Управителят на Фонда е второстепенен разпоредител с бюджет по бюджета на Министерството на образованието и науката. Чл. 3. (1) Фондът: 1. финансира проекти, програми и дейности за насърчаване и развитие на научните изследвания и на научноизследователската инфраструктура и за кариерно развитие на учените в съответствие със стратегическите документи за научни изследвания и иновации на Република България и Европейския съюз; 2. финансово подпомага участието на научните организации и висшите училища в европейски и други международни програми, проекти и двустранни споразумения за научни изследвания и финансира участието на български научни колективи в тях; 3. работи и в координация с други организации, финансиращи научни изследвания и иновации, и подпомага разпространението на научни знания. (2) Финансовото стимулиране на научните изследвания се осъществява по начин, който гарантира ефективност и прозрачност на разходването на публичните средства. Чл. 4. Дейността на Фонда по чл. 3 се извършва в съответствие с: 1. Националната програма за развитие; 2. Националната стратегия за развитие на научните изследвания; 3. Иновационната стратегия за интелигентна специализация; 4. Рамковата програма за научни изследвания и иновации по чл. 9, ал. 1, т. 3 от Закона за насърчаване на научните изследвания и иновациите (ЗННИИ) ; 5. Рамката за държавна помощ за научни изследвания, развитие и иновации (ОВ, C 414 от 28 октомври 2022 г.) и Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора (ОВ, L 187/1 от 26 юни 2014 г.); 6. рамковите програми с определени приоритети на Европейския съюз, както и други европейски и международни инициативи; 7. Европейската и националната пътна карта за научноизследователска инфраструктура. Чл. 5. (1) Фондът осигурява финансова подкрепа за осъществяването на научни изследвания на световно ниво и развитие на научен капацитет в Република България, свързани със: 1. създаването на нови научни знания; 2. българската история, език, култура и национална идентичност; 3. насърчаването на развитието на всички научни области; 4. решаването на проблеми във всички области на обществения живот. (2) Дейността по ал. 1 се осъществява чрез финансиране на национални научни програми и проекти за научни изследвания, изпълнявани от висшите училища и научните организации в Република България, следвайки международно признатите стандарти и отчитайки съществуващия национален научен потенциал и обществените нужди и приоритети. (3) Научноизследователската дейност обхваща фундаменталните и приложните научни изследвания, включително дейности по разпространението на получените научни резултати. (4) Насърчаването на научните изследвания се осъществява по научни области или по приоритети и направления, определени в национални и европейски стратегически и програмни документи за развитие на научните изследвания. (5) Научни области са: 1. биологически науки; 2. математически науки и информатика; 3. медицински науки; 4. науки за земята; 5. обществени науки; 6. селскостопански науки; 7. технически науки; 8. физически науки; 9. химически науки; 10. хуманитарни науки. Чл. 6. (1) Фондът финансира проекти, програми и дейности чрез конкурси, които излизат извън обхвата на чл. 107, параграф 1 от Договора за функционирането на Европейския съюз съгласно Рамката за държавна помощ за научни изследвания, развитие и иновации . (2) Фондът финансира проекти, програми и дейности чрез конкурси, включващи мерки, които представляват държавна помощ при условията на Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора или при условията на Рамката за държавна помощ за научни изследвания, развитие и иновации. (3) За конкурси по ал. 2 се прилагат процедурите, предвидени в Закона за държавните помощи , като характерът и съдържанието на предвидените мерки, определени в Насоките за кандидатстване в конкурса, съответстват на приложимия към тях режим на държавни помощи. Чл. 7. (1) Фондът поддържа и ежегодно обновява следните бази данни: 1. \"Учени, участващи в дейността на Фонд \"Научни изследвания\" - по научни области; 2. \"Оценители на проекти\" - български и чуждестранни независими експерти за оценка на проекти по научни области за конкурсите на Фонда; 3. \"Проекти\" - текущи и приключили проекти, финансирани от Фонда, по видове конкурси и по научни области или тематични приоритети. (2) Създаването и обновяването на базите данни се осъществяват по реда, определен в този правилник, и по вътрешни правила, приети от изпълнителния съвет. (3) Базите данни по ал. 1, т. 1 и 3 са публично достъпни чрез интернет страницата на Фонда. (4) Фондът предоставя необходимата информация за включване в Регистъра на научната дейност в Република България по чл. 81, ал. 1 от Закона за насърчаване на научните изследвания и иновациите и използва данните от него при създаване и поддържане на базите данни по ал. 1. Чл. 8. (1) В базата данни по чл. 7, ал. 1, т. 1 се включват лицата, притежаващи образователната и научна степен \"доктор\" или научна степен \"доктор на науките\" и които са били председатели или членове на изпълнителния съвет или на научно-експертни комисии на Фонда от предходните 5 години. (2) В базата данни по чл. 7, ал. 1, т. 2 се включват всички български и чуждестранни учени, които са заявили съгласие да оценяват проектни предложения и/или отчети на проекти, финансирани от Фонда, и отговарят на условията, определени в приложението. Глава втора. ОРГАНИ И СТРУКТУРА НА ФОНДА Раздел I. Общи разпоредби Чл. 9. Органи за управление на Фонда са: 1. изпълнителният съвет; 2. председателят на изпълнителния съвет; 3. управителят. Чл. 10. Към Фонда се създават временни и постоянни научно-експертни комисии. Раздел II. Изпълнителен съвет Чл. 11. (1) Изпълнителният съвет се състои от 13 членове и включва 10 представители на научната общност - по един от всяка научна област по чл. 5, ал. 5 , двама представители на Министерството на образованието и науката и представител на Министерството на иновациите и растежа. (2) Членовете на изпълнителния съвет с изключение на представителите на Министерството на образованието и науката и представителя на Министерството на иновациите и растежа трябва да са хабилитирани лица, да отговарят на минималните изисквания, определени в приложението към чл. 8, ал. 2 , и да са: 1. ръководили научни колективи на успешно завършени международни или национални научноизследователски проекти, финансирани на конкурсен принцип; 2. били научни ръководители на докторанти, придобили образователна и научна степен \"доктор\". Чл. 12. (1) Предложенията за представители на научната общност в изпълнителния съвет могат да се правят от ръководствата на висшите училища, Българската академия на науките, Селскостопанската академия и други научни организации към министерства или ведомства. Предложения могат да правят и не по-малко от пет хабилитирани учени. (2) Предложенията по ал. 1 се представят в писмена форма до министъра на образованието и науката не по-късно от два месеца преди изтичане на мандата на изпълнителния съвет. (3) Не могат да бъдат членове на изпълнителния съвет: 1. ректори, заместник-ректори и декани на факултети във висшите училища; 2. председател, заместник-председатели и научни секретари на Българската академия на науките и на Селскостопанската академия; 3. директори и заместник-директори на научни институти, на националните центрове по обществено здраве и анализи или ръководители на други научни организации и техните заместници; 4. лица, осъждани за умишлено престъпление от общ характер на лишаване от свобода; 5. лица, поставени под запрещение; 6. лица, причинили виновно имуществени вреди на Фонда; 7. ръководители или членове на научен колектив на текущи проекти, финансирани от Фонда. (4) Министърът на образованието и науката определя със заповед членовете на изпълнителния съвет въз основа на предложенията, направени по реда на ал. 1, в срока по ал. 2. Ако няма предложения от определена научна област, министърът на образованието и науката определя член на изпълнителния съвет от съответната научна област, който отговаря на изискванията по чл. 11, ал. 2 и чл. 12, ал. 3. (5) Членовете на изпълнителния съвет се определят за срок от четири години с право на още един мандат. При предсрочно освобождаване или включване на нов член на изпълнителния съвет за един мандат се смята времето, в което лицето е заемало съответната длъжност повече от две години. Чл. 13. (1) Мандатът на членовете на изпълнителния съвет може да бъде прекратен предсрочно със заповед на министъра на образованието и науката при: 1. постъпване на писмено заявление от лицето, заемащо позицията; 2. фактическа невъзможност лицето да изпълнява задълженията си, продължила повече от 6 месеца, или системно неизпълнение на същите; 3. настъпване на някое от обстоятелствата по чл. 12, ал. 3 ; 4. влизане в сила на акт, с който е установен конфликт на интереси по Закона за противодействие на корупцията ; 5. смърт на лицето. (2) При настъпване на някое от обстоятелствата по ал. 1 се определя по реда на правилника лице, което довършва мандата на съответната позиция. Чл. 14. Изпълнителният съвет: 1. подпомага министъра на образованието и науката при провеждане на политиката за развитие на научните изследвания и иновациите в съответствие с националните стратегически и програмни документи, имащи отношение към развитието на научните изследвания и иновациите в България; 2. осъществява научноизследователската част от управлението на дейността на Фонда, като ръководи и провежда дейностите по планиране, организиране и оценяване на научните конкурси на Фонда; 3. предлага за утвърждаване от министъра на образованието и науката тригодишната оперативна програма на Фонда за периода на съответната средносрочна бюджетна прогноза; 4. ежегодно одобрява и представя на министъра на образованието и науката годишен отчет за дейността на Фонда; 5. одобрява проект на бюджет на Фонда за следващата година в рамките на утвърдените средства за развитие на научни изследвания и иновации по закона за държавния бюджет и го предлага на министъра на образованието и науката до 31 януари на текущата година; 6. взема решение за новите конкурси, които да бъдат включени в тригодишната оперативна програма на Фонда; 7. одобрява правила за определяне състава на научно-експертните комисии, избира техните членове и приема отчетите за тяхната работа; 8. одобрява правила за допустимите разходи за различните видове конкурси и указания за изразходване и отчитане на средствата, предоставени от Фонда, по предложение на управителя; 9. взема решения за откриване на конкурсните процедури и одобрява конкурсната документация, включваща и методика за оценка и класиране на проекти; 10. за всеки конкурс утвърждава списък с класираните проекти, които са одобрени за финансиране; 11. одобрява критерии за оценяване на изпълнението на проектите и правила за текущ контрол на изпълнението на договорите за финансиране на проекти; 12. взема решения за разходването на средствата съобразно условията на чл. 33, ал. 1 и 2 от Закона за насърчаване на научните изследвания и иновациите и този правилник; 13. взема решения, свързани със защитата и управлението на интелектуалната собственост на Фонда; 14. осъществява контрол върху набирането и изразходването на средствата на Фонда; 15. при необходимост предлага промени в Правилника на Фонда. Чл. 15. (1) Изпълнителният съвет взема решения с мнозинство от повече от половината от поименния си състав, освен ако в този правилник не е предвидено друго. (2) В заседанията на изпълнителния съвет участва и управителят с право на съвещателен глас. (3) За заседанията на изпълнителния съвет се води протокол. Протоколът се подписва от председателя и от членовете на изпълнителния съвет, включително от тези с особено мнение, и от секретаря на изпълнителния съвет - служител на Фонда. Протоколите и приложенията към тях се съхраняват във Фонда и са с публичен достъп. Протоколите се публикуват на интернет страницата на Фонда не по-късно от три седмици след заседанието. (4) Членовете на изпълнителния съвет отговарят солидарно за имуществените вреди, които са причинили виновно на Фонда. Чл. 16. (1) Председателят на изпълнителния съвет получава месечно възнаграждение в размер 1800 лв., а останалите членове на изпълнителния съвет, с изключение на представителите на Министерството на образованието и науката и Министерството на иновациите и растежа, получават месечно възнаграждение в размер 85 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. (2) Възнаграждението по ал. 1 се индексира с обявената политика по доходите на държавната администрация за съответната година. Чл. 17. В своята дейност изпълнителният съвет може да се подпомага чрез консултации и препоръки от национални или чуждестранни експерти в съответните научни области. Раздел III. Председател на изпълнителния съвет Чл. 18. (1) Председателят на изпълнителния съвет се избира между неговите членове с тайно гласуване за срока на мандата на съвета с право на още един мандат. За един мандат се счита времето, в което лицето е заемало съответната позиция повече от две години. За избран се смята кандидатът, получил най-малко две трети от гласовете на всички членове на изпълнителния съвет. (2) Председателят на изпълнителния съвет определя дневния ред, свиква и ръководи заседанията на изпълнителния съвет. (3) При осъществяване на своите функции председателят на изпълнителния съвет се подпомага от заместник-председател, който се избира съгласно ал. 1. Заместник-председателят изпълнява функциите на председател на изпълнителния съвет в случаите на отсъствие на председателя. Раздел IV. Управител Чл. 19. (1) Управителят на Фонда се определя след проведен от министъра на образованието и науката конкурс, който сключва договор за управление с него за срок четири години. (2) Управителят на Фонда трябва да има опит в управление или мониторинг и контрол на проекти или програми в областта на научните изследвания или на научните организации или на висшите училища. (3) За управителя се прилагат изискванията по чл. 12, ал. 3 . (4) Управителят може да бъде освободен по преценка на министъра на образованието и науката преди изтичане срока на договора по ал. 1, както и при настъпване на някое от условията на чл. 13, ал. 1 . (5) При освобождаването му по реда на ал. 4 или при временна невъзможност да изпълнява задълженията си повече от 30 дни министърът на образованието и науката определя временен управител в съответствие с изискванията по ал. 3 и по препоръка на изпълнителния съвет. Временният управител изпълнява задълженията на управителя до отпадане на временната невъзможност за изпълнение на задълженията му или до определянето на нов управител след проведен конкурс. Чл. 20. (1) Управителят на Фонда отговаря за административното и финансовото управление на Фонда и за законосъобразността на решенията му. (2) В изпълнение на правомощията по ал. 1 управителят: 1. представлява Фонда; 2. организира и ръководи оперативната дейност на Фонда в съответствие с приетите от изпълнителния съвет решения; 3. въз основа на решение на изпълнителния съвет по чл. 14, т. 6 изготвя тригодишната оперативна програма и я представя за одобрение на изпълнителния съвет; 4. изготвя годишния отчет за дейността на Фонда и го представя за одобрение на изпълнителния съвет; 5. изготвя проекта на бюджет на Фонда и го представя за одобрение на изпълнителния съвет; 6. за всеки конкурс предлага на изпълнителния съвет проект на конкурсна документация, изготвен от работна група съгласно чл. 48, ал. 3 ; 7. открива със заповед конкурсите на Фонда въз основа на решенията на изпълнителния съвет и тригодишната оперативна програма; 8. сключва договорите за предоставяне на средства от Фонда; 9. упражнява контрол по процедурите за мониторинг и оценка на изпълнението на финансираните проекти; 10. представя на изпълнителния съвет информация за текущото изпълнение на решенията на съвета и за изразходването на средствата на Фонда; 11. може да създава експертни работни групи за изпълнение на дейности по Рамковата програма по чл. 4, т. 4 за конкретни задачи след решение на изпълнителния съвет; 12. решава всички останали финансови и административни въпроси, които не са от изключителната компетентност на изпълнителния съвет или на научно-експертните комисии. (3) Управителят назначава държавните служители и сключва договорите с лицата, работещи по трудово правоотношение във Фонда, изменя и прекратява служебните и трудовите правоотношения с тях. (4) Управителят може да сключва договори с национални или чуждестранни експерти за подпомагане дейността на Фонда след съгласуване с изпълнителния съвет. Експертите получават възнаграждение, определено от изпълнителния съвет. (5) В изпълнение на решенията на изпълнителния съвет управителят сключва договори с национални, чуждестранни или международни организации за съвместни програми, обмен на опит или други дейности, свързани с изпълнението на целите на Фонда. (6) Управителят на Фонда е администратор на държавна помощ по смисъла на Закона за държавните помощи . (7) При отсъствие за не повече от 30 дни управителят на Фонда определя със заповед за всеки конкретен случай служител на Фонда, който да изпълнява функциите му. Със заповедта се определят правомощията на изпълняващия функциите служител. Чл. 21. (1) Конкурсът за заемане на позицията \"управител\" се обявява със заповед на министъра, в която се определят: 1. минималните и специфичните изисквания, на които трябва да отговаря кандидатът за управител, кратко описание на задълженията и размера на възнаграждението; 2. начинът за провеждане на конкурса и методиката на оценка; 3. необходимите документи за участие в конкурса, които включват концепция за управлението на Фонда и доказателства за изпълнението на изискванията по т. 1, както и мястото и срокът за подаването им. (2) Обявяването на конкурса се извършва чрез публикуване на обявление едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (3) Срокът по ал. 1, т. 3 не може да бъде по-кратък от 14 дни от датата на обявяването на конкурса. Чл. 22. Кандидатите подават писмено заявление и приложения към него съгласно обявлението по чл. 21, ал. 2 . Заявления, подадени след изтичане на срока, посочен в обявлението, не се разглеждат. До участие в конкурса не се допускат лица, които не са представили всички необходими документи или представените документи не удостоверяват изпълнението на изискванията. Чл. 23. (1) След изтичане на срока по чл. 21, ал. 1, т. 3 министърът на образованието и науката със заповед определя комисия, която организира и провежда конкурса. В комисията се включват служители на Министерството на образованието и науката, единият от които е лице с юридическо образование, както и представители на изпълнителния съвет на Фонда по писмено предложение на председателя на съвета. (2) Работата на комисията се ръководи и организира от председател, който е служител на Министерството на образованието и науката. (3) След преглеждане на постъпилите документи всеки член на конкурсната комисия попълва декларация за липса на личен интерес от провеждането на конкурса и липса на отношения с някого от кандидатите, които пораждат основателни съмнения в неговата безпристрастност. (4) След преглеждане на постъпилите документи комисията взема решение, в което посочва допуснатите кандидати, недопуснатите кандидати и основанията за недопускането им. Въз основа на решението се изготвят списъци с допуснатите и недопуснатите кандидати, които се подписват от председателя на комисията. (5) Списъците с допуснатите и недопуснатите кандидати се обявяват чрез публикуване едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му до 10 работни дни от изтичане на срока по чл. 21, ал. 1, т. 3 . До 5 работни дни след обявяването им всеки недопуснат кандидат може да подаде възражение до министъра на образованието и науката. Министърът приема или отхвърля възражението в срок до 5 работни дни от постъпването му, като писмено уведомява кандидата за взетото решение. Чл. 24. (1) След изтичането на срока за подаване на възражение по чл. 23, ал. 5 , съответно след произнасянето по него на министъра на образованието и науката, конкурсът с допуснатите кандидати продължава с оценяване на писмената концепция на кандидата за организацията и дейността на Фонда. (2) В срок до 7 работни дни след изтичане на сроковете по чл. 23, ал. 5 комисията оценява концепцията на всеки кандидат съгласно методиката за оценка по чл. 21, ал. 1, т. 2 и изготвя списъци с допуснатите и недопуснатите кандидати до последния етап на конкурса в съответствие с резултата от оценяването. Списъците, както и датата и часът за провеждане на следващ етап от конкурса се обявяват чрез едновременно публикуване на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. Чл. 25. Последният етап от конкурса представлява събеседване с комисията, което включва защита на концепцията и допълнителни въпроси. Чл. 26. (1) Комисията класира кандидатите въз основа на получената крайна оценка, формирана от оценката на концепцията по чл. 24, ал. 2 и оценката от проведеното събеседване по чл. 25 . Комисията не класира кандидати, чиято крайна оценка е под минималния брой точки, определен в методиката за оценка по чл. 21, ал. 1, т. 2 . Комисията представя доклад до министъра на образованието и науката с предложение за сключване на договор за управление с класирания на първо място кандидат. (2) В случай че никой от явилите се кандидати не е класиран, комисията отразява това в доклада и предлага насрочването на нов конкурс. (3) Резултатите от проведения конкурс се публикуват на видно място едновременно в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (4) В срок до 15 работни дни от предложението на комисията министърът на образованието и науката сключва договор за управление с кандидата, класиран на първо място. Ако в този срок кандидатът не се яви за сключване на договор без уважителни причини, договор се сключва с класирания на второ място кандидат. Ако и класираният на второ място кандидат не се яви в нов срок от 15 работни дни за сключване на договор без уважителни причини, се насрочва нов конкурс. (5) При наличие на уважителни причини, които възпрепятстват явяването на някого от кандидатите по ал. 4, договорът за управление се сключва в срок до 30 работни дни от предложението на комисията до министъра на образованието и науката. (6) Всеки некласиран на първо място кандидат може да подаде възражение до министъра на образованието и науката в срок до 5 работни дни от публикуване на резултатите по ал. 3. Министърът се произнася до 5 работни дни, като при наличие на основателно възражение за допуснато съществено нарушение на условията и реда за провеждане на конкурсната процедура тя се прекратява и се насрочва нов конкурс. (7) Когато в резултат на проведения конкурс не е сключен договор с кандидата в срока по ал. 4, съответно по ал. 5, министърът на образованието и науката насрочва нов конкурс до един месец от изтичането на срока. (8) В случаите по ал. 7 действащият управител продължава да изпълнява функциите си до определяне на нов управител. Раздел V. Научно-експертни комисии Чл. 27. (1) Временните и постоянните научно-експертни комисии се състоят от хабилитирани лица. (2) Научно-експертните комисии осъществяват дейностите, определени в Закона за насърчаване на научните изследвания и иновациите , този правилник и решенията на изпълнителния съвет. Чл. 28. (1) Членовете на научно-експертните комисии се определят с решение на изпълнителния съвет в съответствие с правилата по чл. 14, т. 7 и трябва: 1. да отговарят на минималните изисквания, определени в приложението към чл. 8, ал. 2 ; 2. да са ръководили или да са участвали в национални или международни научни проекти; 3. да са заявили желание да участват в постоянна научно-експертна комисия за съответния мандатен период или във временна научно-експертна комисия за съответния конкурс. (2) За членовете на научно-експертните комисии се прилагат изискванията по чл. 12, ал. 3, т. 1 - 6 . (3) Управителят сключва договори с членовете на научно-експертните комисии. (4) Членовете на временната научно-експертна комисия не могат да участват самостоятелно и/или като ръководители или членове на научни колективи, които кандидатстват с проекти, за чието оценяване е определена комисията, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценяваните от тях проекти. (5) Членовете на временната научно-експертна комисия декларират липса на обстоятелствата по ал. 4 след получаване на информация за състава на колективите на проектите, които ще оценяват. (6) Членовете на постоянните научно-експертни комисии не могат да оценяват изпълнението на текущи проекти, в които участват самостоятелно и/или като членове на научни колективи, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценявания от тях проект. (7) Членовете на постоянните научно-експертни комисии декларират липса на обстоятелствата по ал. 6 преди всяко заседание. (8) Фондът провежда обучение на членовете на научно-експертните комисии при встъпването им в длъжност. Чл. 29. (1) Член на научно-експертна комисия се освобождава предсрочно при условията на чл. 13, ал. 1 при отсъствия от три последователни заседания на комисията без уважителна причина, както и при нарушаване изискванията на чл. 28, ал. 4 и 6 . (2) Решението за освобождаване се взема от изпълнителния съвет по доклад на управителя на Фонда. Изпълнителният съвет определя нов член на научно-експертната комисия по реда на чл. 28 . (3) Предложение за освобождаване на член на научно-експертна комисия, който не изпълнява задълженията си, може да направи научна организация, поне трима ръководители на проекти, друг член на същата научно-експертна комисия или член на изпълнителния съвет от същата научна област, от която е комисията. Чл. 30. (1) Работата на научно-експертните комисии се организира от председател, който: 1. ръководи заседанията и подписва протоколите с приетите решения; 2. внася за разглеждане от изпълнителния съвет докладите на научно-експертната комисия; 3. представя за разглеждане от управителя решения, становища, предложения или доклади на научно-експертната комисия. (2) В отсъствие на председателя функциите му се изпълняват от заместник-председател. (3) Председателят и заместник-председателят се избират с тайно гласуване измежду членовете на съответната научно-експертна комисия. Избран е кандидат, получил повече от половината от гласовете на всички членове на научно-експертната комисия. Чл. 31. (1) Заседанията на научно-експертните комисии са редовни, ако в тях участват две трети от поименния състав. Научно-експертните комисии могат да провеждат и неприсъствени заседания. (2) Решенията се вземат с обикновено мнозинство от поименния състав. (3) За заседанието на научно-експертната комисия се води протокол. Протоколът се подписва от председателя и секретаря на комисията, както и от всички членове на научно-експертната комисия, включително с особено мнение. (4) Протоколите по ал. 3 се съхраняват за срок 5 години след окончателното приключване на изпълнението на всички проекти от съответния конкурс. Чл. 32. Научно-експертните комисии осъществяват дейността си по правила, приети от изпълнителния съвет по предложение на управителя на Фонда. Чл. 33. Председателят на научно-експертна комисия получава месечно възнаграждение в размер 80 на сто от възнаграждението на председателя на изпълнителния съвет, а останалите членове на научно-експертната комисия получават месечно възнаграждение в размер 67 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. Чл. 34. (1) Постоянните научно-експертни комисии извършват анализ и оценка на изпълнението на финансираните конкурсни проекти в съответните научни области. (2) Постоянните научно-експертни комисии са в състав от 5 до 9 членове и имат мандат четири години. Членовете на постоянните научно-експертни комисии са с право на не повече от два последователни мандата. (3) Постоянна научно-експертна комисия се създава за всяка от научните области по чл. 5, ал. 5 . (4) За проекти по двустранно и международно сътрудничество се създава постоянна научно-експертна комисия. (5) С решение на изпълнителния съвет една постоянна научно-експертна комисия може да отговаря за повече от една научна област. (6) За всеки проект постоянната научно-експертна комисия определя свой член за отговорник за мониторинг и контрол на изпълнението на проекта, както и за междинното и окончателното оценяване на проекта въз основа на правила и критерии, приети от изпълнителния съвет. (7) Постоянните научно-експертни комисии провеждат редовни заседания до 10 пъти годишно по график, утвърден от изпълнителния съвет. С решение на изпълнителния съвет или управителя комисиите могат да провеждат извънредни заседания. Чл. 35. (1) Временните научно-експертни комисии организират оценяването и извършват класирането на научноизследователските проекти в конкурсите, провеждани от Фонда. (2) Временните научно-експертни комисии са в състав от 5 до 9 членове. (3) Временните научно-експертни комисии се избират не по-късно от две седмици преди изтичане на срока за подаване на проектните предложения за съответния конкурс и действат до подписване на договорите за финансиране на проекти за конкурса. Раздел VI. Администрация на Фонда Чл. 36. (1) Дейността на Фонда се подпомага от администрация, която според разпределението на дейностите е обща и специализирана. (2) Общата администрация е организирана в дирекция \"Административно управление\", която подпомага и технически осигурява дейността на органите за управление на Фонда, на специализираната администрация, както и изпълнява дейности по административното обслужване на физическите и юридическите лица. (3) Специализираната администрация е организирана в дирекция \"Координационни дейности\", която подпомага дейността на органите за управление на Фонда, като организира и координира провеждането на конкурсните сесии във Фонда. (4) Общата численост на персонала на Фонда е 15 щатни бройки. Чл. 37. (1) Административното ръководство на администрацията на Фонда се осъществява от главен секретар. (2) Главният секретар: 1. координира и контролира функционирането и дейността на дирекциите, разпределението на задачите и точното спазване на нормативните актове и законните разпореждания на управителя; 2. отговаря за планирането и отчетността при изпълнението на ежегодните цели на Фонда; 3. следи за организацията на работа и реда за документооборота във Фонда; 4. координира дейността по стопанисването и управлението на държавната собственост, предоставена на Фонда; 5. следи за законосъобразното и целесъобразното разходване на финансовите и материалните средства, предоставени на Фонда; 6. координира процеса на атестирането на служителите на Фонда; 7. организира изготвянето на ежегоден доклад за състоянието на администрацията и го представя пред управителя; 8. осъществява комуникацията и координира взаимодействието с администрациите на други държавни органи; 9. организира дейностите по работа с предложенията, сигналите, жалбите и молбите на граждани и по административното обслужване на физически и юридически лица; предоставя писмени отговори по молби и запитвания на граждани, физически и юридически лица; 10. изпълнява и други дейности съгласно длъжностната си характеристика и възложени му от управителя. Чл. 38. Дирекция \"Административно управление\": 1. обезпечава управлението на човешките ресурси; 2. организира и осъществява деловодното обслужване на Фонда; 3. представя информация на граждани и юридически лица за движението на преписки по подадени от тях молби, жалби, сигнали и предложения; 4. систематизира, архивира и съхранява документи и други материали на Фонда; организира изпълнението на дейностите по планирането и управлението на финансовите средства на Фонда; 5. осигурява финансово-счетоводното обслужване на Фонда; 6. организира материално-техническото снабдяване, управлението и стопанисването на собствеността на Фонда; 7. обобщава и подпомага дейността по подготовка на годишния отчет на Фонда. Чл. 39. Дирекция \"Координационни дейности\": 1. организира и координира провеждането на конкурсните сесии във Фонда; 2. подпомага и организира дейността на научно-експертните комисии; 3. изготвя справки във връзка с дейността на научно-експертните комисии при поискване от управителя; 4. изготвя отговори до съответните кореспонденти във връзка с осъществяване предмета на дейност на Фонда; 5. обработва, подготвя заведените писмени отчети, съпътстваща документация, преписки, възражения и други за научно-експертните комисии, както и следи за спазването на сроковете; 6. подпомага технически научно-експертните комисии при извършване на анализ и оценка на изпълнение на междинните етапи на финансираните конкурсни проекти и на окончателните резултати за завършените проекти; 7. изготвя протоколи на заседанията на научно-експертните комисии; 8. подпомага дейността на изпълнителния съвет и на оценителите по проекти; 9. администрира постъпилите проектни предложения, както и финансираните проекти в системата за управление на националните инвестиции; 10. поддържа базите данни по чл. 7 . Глава трета. ДЕЙНОСТ НА ФОНДА Раздел I. Общи разпоредби Чл. 40. (1) Дейността на Фонда се осъществява въз основа на тригодишна оперативна програма. (2) Тригодишната оперативна програма се изготвя в съответствие с Рамковата програма за научни изследвания и иновации . (3) Проектът на програма се разработва от управителя на Фонда, отчитайки общите насоки за приоритетите в нея, определени от министъра на образованието и науката въз основа на препоръки и становища на Съвета за иновации и научни изследвания. Програмата се приема от изпълнителния съвет, който я предлага за утвърждаване от министъра на образованието и науката. Преди утвърждаването министърът на образованието и науката я изпраща за съгласуване на министъра на иновациите и растежа. (4) В срок до края на февруари на първата година за съответния период изпълнителният съвет предлага проекта на тригодишна програма за утвърждаване от министъра на образованието и науката. (5) При необходимост тригодишната оперативна програма се актуализира по реда на приемането и. (6) Утвърдената тригодишна оперативна програма се публикува на интернет страницата на Фонда. Чл. 41. Тригодишната оперативна програма съдържа цели, показатели за изпълнение и план за предстоящите за периода дейности и съответното им финансиране на основата на ясни и измерими цели и политики в хода на бюджетната процедура и в средносрочен период, което ще допринесе за оптималното управление на финансовите средства, в рамките на общите бюджетни параметри за съответната година и за периода на съответната средносрочна бюджетна прогноза. Чл. 42. (1) Тригодишната оперативна програма включва: 1. новите конкурси, включително тематичните конкурси, и национални научноизследователски програми, които ще бъдат открити през периода, за всеки от които се посочва: а) вид и наименование на конкурсите и програмите; б) допустими участници; в) приложим към тях режим на държавните помощи; г) индикативна сума за финансиране на конкурсите и програмите според съответната средносрочна бюджетна прогноза; д) критерии за оценка; е) индикативен срок за откриване на конкурсите и програмите; ж) максимален срок за изпълнение на проектите и програмите; з) целеви индикатори за резултатите от финансираните проекти и програми; 2. текущи договори от предходни години, за всяка от които се посочва: а) етап от реализацията им; б) размер на договореното финансиране за периода; в) мониторинг на изпълнението им; 3. финансиране на проекти и програми от проведени конкурси, по които са постъпили основателни възражения и са класирани по реда на чл. 72 в рамките на разчетените средства по бюджета на Фонда за съответната година; 4. предвидените разходи за оценяване на новите конкурси и за междинно и окончателно отчитане на проекти от предходни години в размер не повече от седем процента от средствата, предвидени за финансиране на съответния конкурс; 5. показателите за отчитане и оценка на изпълнението на тригодишната оперативна програма; 6. разходите за издръжка на Фонда. (2) В тригодишната оперативна програма се включват и конкурси за проекти по програми за двустранно сътрудничество или други научноизследователски проекти, свързани с международни споразумения, договори или програми. Чл. 43. (1) Средствата на Фонда се разходват за: 1. изпълнение на Националната стратегия за развитие на научни изследвания; 2. целево финансиране на национални научни програми; 3. финансиране на фундаментални и приложни научни изследвания; 4. изграждане и поддържане на научноизследователска инфраструктура; 5. пълно или частично финансиране на научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз; 6. осигуряване на пълно или частично финансиране за изпълнение на или участие в проекти и програми, свързани с научни изследвания, на висши училища, научни организации, учени, млади учени, постдокторанти или колективи от учени от висши училища или научни организации; 7. подпомагане издаването на рецензирани и индексирани български научни периодични издания с цел разпространение на научни знания; 8. организиране и провеждане на форуми, свързани с обмен на научни знания; 9. придобиване и поддържане на права на интелектуалната собственост в резултат на научноизследователска дейност, включително за разходи, свързани с придобиване и поддържане на патенти на висши училища и научни организации; 10. издръжка за дейността на Фонда. (2) Финансирането по ал. 1 може да се осъществява и в партньорство с други институции, организации и финансиращи органи. Чл. 44. (1) Фондът подкрепя според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора проекти за насърчаване и развитие на научните изследвания, като предоставя целеви финансови средства въз основа на следните видове конкурси: 1. тематични конкурси по научните области, определени в чл. 5, ал. 5 , Рамковата програма за научни изследвания и иновации по чл. 4, т. 4 или по приоритетните направления на Националната стратегия за развитие на научните изследвания; 2. национални научноизследователски програми, определени от Министерския съвет. (2) Средствата за всеки конкурс по ал. 1, т. 1 се разпределят от изпълнителния съвет по съответните направления или научни области на конкурса. (3) За тематичните конкурси се избират временни научно-експертни комисии за всяко включено в конкурса тематично направление или научна област. С решение на изпълнителния съвет една комисия може да отговаря за повече от една научна област или за проектни предложения от различни конкурси. Чл. 45. Фондът подкрепя и/или организира според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора конкурси за проекти по програми за двустранно сътрудничество или други проекти, свързани с международни споразумения и договори. Чл. 46. (1) Националните научни програми, приети с решение на Министерския съвет, които финансира Фондът, могат да бъдат: 1. за финансиране на проекти на конкурсен принцип; 2. национални научни програми за постигане на специфична цел, без провеждане на конкурсна процедура. (2) Фондът може да предоставя експертни становища при разработване на националните научни програми. (3) За процедурите, условията за изпълнение и отчитане на националните научни програми по ал. 1, т. 1, както и за сключването на договори за финансирането им, се прилага редът, предвиден в този Правилник. (4) За процедурите и условията за изпълнение и отчитане на националните научни програми по ал. 1, т. 2, както и за сключването на договори за финансирането им, се прилага редът, посочен в тях. (5) За всяка национална научна програма по ал. 1, т. 2 изпълнителният съвет на Фонда приема решение за състава на експертната работна група, която осъществява мониторинг и контрол на изпълнението на програмата, освен ако в програмата е предвиден друг ред за това. В състава на групата се включват учени, отговарящи на изискванията за членове на постоянни научно-експертни комисии и експерти от организации, които са потенциални ползватели на очакваните резултати от програмата. (6) Членовете на експертната работна група с изключение на потенциалните ползватели на резултатите от програмите получават възнаграждение за дейността си от средствата за администриране и мониторинг, определени в програмата. Размерът на възнаграждението се определя с решението по ал. 5. Чл. 47. (1) Предоставянето на финансови средства от Фонда може да се извърши без провеждане на конкурсна процедура и за научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз. (2) В случаите по ал. 1 и в съответствие с чл. 34, ал. 2, т. 2 от ЗННИИ научноизследователските проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз, се финансират с целева национална научна програма. (3) В националната научна програма се определят условията за допустимост, приоритетите за финансиране, начинът за провеждане на процедурата и размерът на средствата. (4) Средствата по програмата могат да се актуализират в зависимост от допустимите за финансиране проекти. Раздел II. Общи условия за организиране на конкурси Чл. 48. (1) Изпълнителният съвет взема решение за провеждане на конкурсна процедура, с което одобрява конкурсната документация, съдържаща: 1. покана към кандидатите за участие в конкурса; 2. насоки за кандидатстване в конкурса и методика за оценка; 3. образци на документите за кандидатстване. (2) Въз основа на решението по ал. 1 и в срока, определен с решението на изпълнителния съвет, управителят издава заповед за откриване на конкурсната процедура, която съдържа: 1. наименование на конкурса; 2. общ размер на финансовите средства, които ще се предоставят; 3. срок за подаване на документите; 4. размер на минималното и максималното финансиране на отделни проекти; 5. критерии за допустимост на кандидатите и дейностите; 6. режим на държавна помощ, по която се отпуска финансирането; 7. критерии и показатели за оценка; 8. допълнителни изисквания към кандидатите и техните проекти, ако такива са предвидени в насоките. (3) Конкурсната документация по ал. 1 се подготвя от работна група, определена с решение на изпълнителния съвет. Работната група включва членове на изпълнителния съвет, управителя и служители на Фонда. Работната група може да включва и външни експерти по реда на чл. 28, ал. 3 . Документацията се съгласува с министъра на финансите за съответствие с правилата по държавните помощи, ако това се изисква за съответната процедура. Чл. 49. Поканата към кандидатите за участие в конкурса съдържа: 1. наименование и вид на конкурса; 2. приоритети за определените тематични направления или научни области, ако има такива; 3. срок и начин за подаване на документите за участие в конкурса; 4. общ размер на финансовите средства и разпределението им по тематичните направления или научните области, когато е приложимо; 5. размер на минималното и максималното финансиране на отделен проект; 6. минимален процент на съфинансиране от кандидатите, ако такъв се предвижда; 7. допустимата продължителност на проектите; 8. критерии за допустимост на кандидатите и дейностите; 9. режим на държавна помощ, по която се отпуска финансирането; 10. критерии и показатели за оценка; 11. допълнителни изисквания към кандидатите и техните проекти, ако такива са предвидени в насоките. Чл. 50. (1) Насоките за кандидатстване в конкурса определят най-малко: 1. целите на конкурса, включително приоритети, ако има такива; 2. финансовите условия; 3. условията за допустимост на кандидатите и дейностите; 4. общите правила за изпълнение на проектите и контрола върху разходването на средствата; 5. указанията към кандидатите за начина на кандидатстване и срока за подаване на документите за участие в конкурса; 6. етапите и начина за оценяване; 7. методиката за оценяване и класиране на проектите; 8. образеца на договора за финансиране. (2) Изпълнителният съвет може да включи в насоките на конкурса допълнителни изисквания, съответстващи на спецификата на конкурса, свързани с научната компетентност на колектива в областта на планираните изследвания и ресурсите за научна дейност на базовата организация. Чл. 51. Образците на документите за кандидатстване включват: 1. образец на проектното предложение; 2. образец на финансовия план; 3. образци на други документи съгласно Насоките за кандидатстване в конкурса. Чл. 52. (1) Конкурсната документация, съдържаща покана към кандидатите за участие в конкурси, насоки за кандидатстване в конкурса и методика за оценка, както и образци на документи за кандидатстване се публикуват на интернет страницата на Фонда и на интернет страницата на Министерството на образованието и науката не по-късно от 45 дни преди крайния срок за подаване на документите за участие в конкурса. (2) След публикуване насоките за кандидатстване в конкурса могат да се изменят само за отстраняване на допусната явна фактическа или техническа грешка. (3) За конкурси, възложени от министъра на образованието и науката или с решение на Министерския съвет, обявени на интернет страницата на Фонда и на интернет страницата на Министерството на образованието и науката, крайният срок за подаване на документите за участие в тях не може да бъде по-кратък от 14 дни от датата на обявлението. Чл. 53. (1) Проектното предложение по чл. 51, т. 1 включва административно и научно описание на проекта. (2) Административното описание на проекта се изготвя на български и на английски език и включва: 1. наименование на конкурса; 2. основна научна област или тематично направление, в което проектът кандидатства, и до две допълнителни научни области или направления при интердисциплинарни проекти, както и приоритети, ако има такива; 3. заглавие и резюме на проекта; 4. вид на планираните изследвания, определени съгласно чл. 5, ал. 3 , а когато проектът обхваща различни видове изследвания, това се описва в проектното предложение; 5. базова организация и партньори, ако има такива; 6. име и адрес на ръководителя на научния колектив; 7. списък на членовете на научния колектив в съответствие с Насоките за кандидатстване в конкурса; 8. искана сума за изпълнение на проекта и разпределение между базова организация и партньори, ако има такива. (3) Научното описание на проекта се изготвя на език, определен в Насоките за кандидатстване в конкурса, и включва детайлно описание на проекта, съдържащо най-малко: 1. анализ на състоянието на изследванията по проблема; 2. цели на проекта и работни хипотези; 3. средства и методи за постигане на целите; 4. работен план на изследванията и на дейностите, изпълнявани от участниците в проекта и членовете на научния колектив; 5. очаквани резултати, включително научни публикации; 6. обоснован финансов план; 7. план за реализация и разпространение на резултатите от научния проект; 8. описание на научния колектив, на ръководителя на проекта и на научната организация; 9. мерки за спазване на принципа на отворената наука по чл. 5 от ЗННИИ ; 10. посочване на базова организация, когато един проект се изпълнява съвместно от няколко организации. (4) Проектното предложение може да бъде представено само на български език, когато такава възможност е предвидена в Насоките за кандидатстване в конкурса. (5) За конкурси във връзка с чл. 43, ал. 1, т. 7 и 8 проектните предложения не включват научно описание, а само техническо описание на предвидените дейности. Чл. 54. (1) Финансовият план на проекта по чл. 51, т. 2 може да включва: 1. преки допустими разходи, в т.ч. за: а) персонал; б) командировки; в) дълготрайни материални и нематериални активи, включително апаратура; г) външни услуги, пряко свързани с изпълнението на проекта; д) материали, консумативи и други допустими разходи, пряко свързани с изпълнението на проекта; 2. непреки допустими разходи - разходи за обслужване на проекта от базовата организация и партньорските организации, участващи в проекта; 3. разходи за одит на проекта. (2) Към финансовия план се представя финансова обосновка на исканите средства по видове разходи за всеки от етапите на проекта, ако такива са предвидени. (3) В Насоките за кандидатстване в конкурса се определят допустимите разходи по ал. 1. Могат да бъдат определени ограничения за отделните групи разходи, както и други групи допустими разходи, при спазване разпоредбите на приложимото законодателство. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, видовете разходи във финансовия план и правилата за тяхното изразходване се определят в Насоките за кандидатстване съобразно изискванията на съответния режим за държавна помощ. Чл. 55. (1) Разходи, направени преди подписване на договор за финансиране на проекта, са недопустими. (2) Разходи, направени със средства, предоставени от Фонда в периода между етапите на проекта, ако има такива, са допустими и се отчитат при отчитане на следващия етап на проекта. (3) Авансово направени разходи със собствени средства на бенефициента в периода между етапите на проекта са допустими и се отчитат при отчитане на следващия етап на проекта освен в случаите на незадоволителна оценка или прекратяване на проекта. Раздел III. Условия за участие, изисквания към кандидатите и проектните предложения Чл. 56. (1) В конкурсите на Фонда могат да участват учени или колективи от учени от установени в България научни организации - юридически лица, които извършват научни изследвания в съответствие с действащото законодателство. В национални научни програми, когато е изрично посочено, се допуска участие на учени, подкрепени от установени в България научни организации. (2) Когато в научния колектив се включват учени от две или повече научни организации, в научното описание на проекта се отбелязват дейностите, които ще бъдат осъществени от учените от всяка от научните организации. (3) В случаите по ал. 2 се представя споразумение за партньорство, с което се определят базовата научна организация, която представя проектно предложение пред Фонда, разпределението на дейностите и задачите между партньорите, както и предварително финансово разпределение на средствата по проекта между партньорите по етапи. Съответните суми се описват при обосновката на финансовия план. (4) Споразумението за партньорство по ал. 3 се подписва от ръководителите на организациите партньори и от ръководителя на научния колектив. Споразумението се представя като приложение към проектното предложение на български и на английски език с изключение на случаите по чл. 53, ал. 4 , които се представят само на български език. (5) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, в Насоките за кандидатстване в конкурса се определят условията за допустимост и недопустимост на кандидатите съобразно изискванията на съответния режим за държавна помощ. Чл. 57. (1) Членове на научни колективи могат да бъдат учени, притежаващи доказана научна компетентност, квалификация и опит, съответстващи на целите на проекта, както и млади учени, докторанти, постдокторанти и студенти. (2) В научните колективи могат да участват и учени от установени в чужбина научни организации. Финансовите средства за тяхното участие включват само разходи за командировки до базовата или партньорските организации, свързани с изпълнението на проекта. Чл. 58. (1) Ръководител на научния колектив може да бъде учен, притежаващ образователната и научна степен \"доктор\" или научната степен \"доктор на науките\", както и да е с доказана научна компетентност, квалификация и опит, съответстващи на целите на проекта. За всеки конкурс изпълнителният съвет може да определи допълнителни изисквания към ръководителите на научни колективи. (2) Ръководителят на научния колектив го представлява пред Фонда, пред базовата организация и пред партньорите. (3) Един учен може да ръководи едновременно не повече от два проекта, финансирани въз основа на конкурси по чл. 44 . (4) При определянето на броя проекти по ал. 3 се отчитат само проектите, за които не е предаден окончателен отчет към датата на подаване на проектното предложение. (5) Обстоятелствата по ал. 3 се проверяват служебно от Фонда. (6) Ръководителят на проекта трябва да бъде назначен на трудов договор към базовата организация, което се удостоверява с подписване на декларация, когато това се изисква от условията на конкурса. Чл. 59. (1) Проекти с продължителност до две години се изпълняват на един етап и се отчитат само с окончателен отчет. (2) Проекти с продължителност от три или четири години се изпълняват на два равни по продължителност етапа, като продължаването на проекта за втория етап зависи от оценката на междинния отчет. (3) Проекти с продължителност над четири години се изпълняват на три етапа с продължителност, определена в Насоките за кандидатстване в конкурса, като продължаването на проекта за втория и третия етап зависи от оценката на междинните отчети. Чл. 60. (1) Дейностите по проекта се групират на работни пакети. Работните пакети, които включват изпълнение на научноизследователски дейности, задължително предвиждат достигане до един или няколко научни резултата. (2) Очакваните резултати на проектите трябва да са ясни, измерими и проверими при тяхното междинно и крайно отчитане съгласно Правилника за наблюдение и оценка на научноизследователската дейност, осъществявана от висшите училища и научните организации, както и на дейността на Фонд \"Научни изследвания\" . Те трябва задължително да предвиждат за всеки етап от проекта приети научни публикации в списание с импакт фактор/ранг, а за проекти в областта на обществените и хуманитарните науки - публикация в реферирано и индексирано списание или рецензирана студия, или част от монография. За проекти за индустриални научни изследвания или експериментално развитие очакваните резултати могат да предвиждат заявка за патент или друга форма на защита на интелектуална собственост при спазване на условията на Рамката за държавна помощ за научни изследвания, развитие и иновации (режимите, определени в т. 20 и 21 на Рамката ), а именно - дейностите да са неикономически дейности, които в своята същност да са независими научни изследвания, извършени от научна организация или научноизследователска инфраструктура, и всички приходи от тях да се реинвестират в основните дейности на научна организация или научноизследователска инфраструктура. Независими научни изследвания са тези изследвания, които не са възложени от предприятия или не са свързани с предоставяне на услуги на предприятия. (3) Когато към датата на подаване на проектното предложение членове на научния колектив участват или са участвали през предходните пет години в проекти, финансирани от Фонда, в проектното предложение задължително се посочват номерата, темите и получените оценки за изпълнението на тези проекти. (4) В проектното предложение ръководителят на научния колектив може да посочи до двама учени от страната или чужбина, които да не бъдат включени като оценители на проекта. При определяне на независимите оценители съответната временна научно-експертна комисия се съобразява с искането на ръководителя на научния колектив. Чл. 61. Проектните предложения се подават от името на ръководителя на научния колектив по начин, определен в Насоките за кандидатстване в конкурса. Чл. 62. (1) Кандидатите могат да поискат разяснения от Фонда по конкурсната документация до 10 дни преди изтичането на срока за подаване на проектните предложения. (2) Постъпилите въпроси и отговорите се публикуват на интернет страницата на Фонда не по-късно от 5 дни от получаване на искането. В разясненията не се посочва информация за лицата, които са ги поискали. Раздел IV. Допускане, оценяване и класиране на проектите Чл. 63. (1) Съответната временна научно-експертна комисия със съдействието на служители на Фонда проверява постъпилите проектни предложения за административно съответствие и допустимост по следните критерии: 1. наличие на проектно предложение, включващо административно и научно описание на проекта, както и всички приложения, определени в Насоките за кандидатстване в конкурса; 2. съответствие на проектното предложение с изискванията, определени в Насоките за кандидатстване в конкурса, и със заявената основна научна област/тематично направление на конкурса; 3. определянето на проектното предложение като излизащо извън обхвата на Рамката за държавни помощи за научни изследвания, развитие и иновации или съответствие на проектното предложение с режима за държавните помощи за съответния конкурс по методика, определена в Насоките за кандидатстване в конкурса; 4. липсата на изискуеми публични задължения на кандидатите за получаване на финансови средства от Фонда, което се установява по реда на чл. 87, ал. 11 от Данъчно-осигурителния процесуален кодекс . (2) След приключване на проверката по ал. 1 управителят на Фонда уведомява ръководителите на научни колективи, чиито проектни предложения не отговарят на едно или повече от изискванията, определени в Насоките за кандидатстване в конкурса. Несъответствията могат да бъдат отстранени в срок до 10 работни дни след уведомяването, като не се допуска промяна на научното описание. Ако несъответствията бъдат отстранени, проектното предложение се допуска до следващия етап на оценката. (3) След изтичане на срока за отстраняване на несъответствията по ал. 2 временната научно-експертна комисия изготвя списък на проектните предложения, които не са допуснати до научно оценяване, който се публикува на интернет страницата на Фонда. Чл. 64. (1) Организирането на оценяването и класирането на постъпилите проектни предложения се извършват от временната научно-експертна комисия. (2) При интердисциплинарни проекти предложението се разглежда от временната научно-експертна комисия по основната научна област или тематично направление на проекта, заявена в проектното предложение. Не се допуска прехвърляне на проектно предложение за разглеждане в научна област или тематично направление, които не са посочени като основни, освен при писмено заявление на ръководителя на научния колектив в рамките на процедурата по чл. 63, ал. 2 . Чл. 65. (1) Оценяването на проектите се извършва съгласно методиката за оценка и класиране на проектите, определена в Насоките за кандидатстване в конкурса, включваща най-малко следните критерии: 1. насоченост на изследванията в съответствие с националните стратегически документи за развитие на научните изследвания; 2. актуалност и значимост на научната проблематика; 3. съотносимост с регионалните, националните и европейските приоритети в областта на научните изследвания; 4. качество на научните изследвания, които са предмет на проекта; 5. очаквани резултати, свързани с получаването на нови знания и с възможностите за практическото им прилагане или за решаване на социални проблеми; 6. капацитет на научния колектив, на ръководителя на проекта и на научната организация за изпълнение на планираните научни изследвания; 7. реалистичност на работната програма; 8. законосъобразност, икономичност, целесъобразност и балансираност на разходите. (2) Оценяването на проектите включва следните етапи: 1. научно оценяване на проектните предложения; 2. формиране на комплексна оценка на проектните предложения и класиране на проектните предложения с оценка, по-висока от минималната. Чл. 66. (1) Оценяването на проектните предложения се извършва от национални и чуждестранни независими оценители, които са включени в базата данни по чл. 7, ал. 1, т. 2 за съответната година. Оценителите трябва да отговарят на минималните изисквания, определени в приложението към чл. 8, ал. 2 . (2) Един независим оценител може да оценява не повече от пет проектни предложения в рамките на един конкурс. (3) Оценяването на проектните предложения от тематични направления или научни области в случаите по чл. 53, ал. 4 може да се извърши и само от национални независими оценители. Чл. 67. (1) Независим оценител не може да оценява проекти в дадено тематично направление или научна област на конкурс, когато участва като ръководител или член на научен колектив на проектно предложение в същото тематично направление или научна област на конкурса. (2) Независим оценител не може да оценява проект: 1. на организация, в която работи по трудов договор или в която изпълнява дейности по граждански договор през последните три години, с изключение на случаите, когато гражданският договор е за участие като външен член в научно жури по Закона за развитието на академичния състав в Република България или с ментор за провеждане на практическо обучение по проекти, финансирани от бюджета на ЕС; 2. когато е свързано лице по смисъла на § 1, т. 17 от допълнителните разпоредби на Закона за насърчаване на научните изследвания и иновациите с някого от членовете на екипа на оценявания от него проект; 3. когато има съвместни научни публикации или съвместен проект, финансиран от Фонда през последните пет години, с ръководителя или с член на научния колектив на проекта. (3) Членовете на изпълнителния съвет или на временните научно-експертни комисии не могат да бъдат оценители на проектни предложения по време на мандата си. Членовете на временните научно-експертни комисии могат да участват със съвещателен глас в заседанията на оценителите за постигане на консенсус в крайната оценка на проекти в случаите по чл. 70, т. 3 . Чл. 68. (1) По методика, приета от изпълнителния съвет, временната научно-експертна комисия определя оценителите по съответните научни области/тематични направления от базата данни по чл. 7, ал. 1, т. 2 , като за всяко от проектните предложения посочва оценителите със: 1. специфична компетентност по проблематиката на проекта; 2. обща компетентност в съответната научна област. (2) Временната научно-експертна комисия определя чрез жребий оценителите за всяко едно проектно предложение по реда на ал. 1, т. 1. Броят оценители за един проект се определя в Насоките за кандидатстване в конкурса. За всяко проектно предложение се определя и резервен оценител. (3) Ако по реда на ал. 2 не могат да бъдат определени оценители със специфична компетентност, временната научно-експертна комисия определя такива с обща компетентност от базата данни по чл. 7, ал. 1, т. 2 за съответната научна област. (4) Проектни предложения за съфинансиране на проекти по международни програми, включващи независимо научно оценяване на проекта от европейска или международна организация, не се оценяват научно от оценители, а се приема положителната оценка на оценяващата организация. (5) Оценяването на проектни предложения по национални научни програми на конкурсен принцип, одобрени с решение на Министерския съвет, се провежда по посочения в тях ред. (6) За конкурси във връзка с чл. 43, ал. 1, т. 7 и 8 проектните предложения, които не включват научно описание, се разглеждат само от временната научно-експертна комисия. Чл. 69. (1) За всяко проектно предложение съответната временна научно-експертна комисия определя докладчик - член на комисията, който след решението на временната научно-експертна комисия по чл. 68, ал. 2 или 3 уведомява определените независими оценители и им изпраща: 1. Насоките за кандидатстване в конкурса по чл. 50, ал. 1 ; 2. подаденото проектно предложение в електронен формат; 3. връзката към информацията в базите данни на Фонда за ръководителя на научния колектив на проекта и неговите текущи или завършили през последните три години проекти. (2) Избраните оценители декларират липса на обстоятелствата по чл. 67, ал. 2, т. 2 , както и че не са членове на колектива на екипа на оценявания от тях проект за проектите, за които са определени. (3) При подаване на декларация с невярно съдържание по ал. 2 оценителят губи право да оценява проектни предложения, както и да участва в проекти, финансирани от Фонда, за срок пет години. (4) Определените независими оценители са анонимни за всички лица с изключение на членовете и секретаря на съответната временна научно-експертна комисия, както и на другите оценители на проектното предложение в случаите по чл. 70, т. 3 . (5) Определените независими оценители подписват декларации за конфиденциалност. (6) В срок, определен в Насоките за кандидатстване, всеки независим оценител изготвя в електронен формат оценка на съответното проектно предложение, която съдържа: 1. преценка за допустимостта на предвидените дейности и разходи и за типа на предвидените научни изследвания; 2. оценка на проектното предложение по точкова система съгласно критериите за научна оценка на проектните предложения и мотиви за определените точки по всеки критерий; 3. препоръки за промени в работната програма и/или във финансовия план на проекта, ако прецени, че такива са необходими. Чл. 70. След постъпване на оценките съответната временна научно-експертна комисия ги разглежда поотделно за всяко проектно предложение, като: 1. установява съответствието на определените точки с мотивите по всеки критерий и с методиката за оценка на проектите и сравнява оценките на оценителите; 2. при наличие на съответствие и при разлика между числовите оценки на оценителите, по-малка от определена в методиката стойност, формира комплексна числова оценка на проекта като средноаритметично от оценките на оценителите; 3. при липса на съответствие по т. 1 за някоя от оценките експертната карта се връща на оценителя, който в определен от изпълнителния съвет срок изпраща коригирана карта; ако картата не бъде представена в този срок или не бъде коригирана за отстраняване на несъответствията, временната научно-експертна комисия предлага да не се изплаща възнаграждение на оценителя и взема решение проектното предложение да се изпрати за оценяване на друг оценител; 4. при разлика в индивидуалните оценки повече от определената в методиката стойност организира обсъждане между оценителите, при което оценителите имат възможност да променят оценките си и мотивите към тях, като представят нова карта за научна оценка на проектното предложение; комплексната числова оценка за проектното предложение се определя като средноаритметично на получените оценки. Чл. 71. (1) След извършване на оценяването по чл. 69 и 70 временните научно-експертни комисии: 1. извършват класиране на проектните предложения в низходящ ред на комплексната числова оценка; 2. изготвят списък на проектните предложения за финансиране в рамките на предварително определените средства. (2) Не се класират проектни предложения, получили по-малък брой точки от минималния праг, определен в Насоките за кандидатстване в конкурса. (3) Ако независими оценители са предложили промени във финансовия план на проект, съответната временна научно-експертна комисия разглежда аргументацията за тях и ги отчита напълно или частично или ги отхвърля при предложението си за финансиране. (4) Ако след изготвяне на списъка на проектните предложения за финансиране по ал. 1, т. 2 останат проектни предложения, които са оценени по-високо от минималния праг, но не са предложени за финансиране поради изчерпване на предвидените средства за съответното тематично направление или научна област, тези проектни предложения се включват в списък с резервни проектни предложения. (5) За извършените дейности по организацията на оценяването и класирането на проектните предложения временната научно-експертна комисия изготвя доклад до изпълнителния съвет, към който прилага решенията по ал. 1 и 4. (6) Член на временна научно-експертна комисия може да изрази особено мнение в писмен вид, което се представя в тридневен срок след заседанието на комисията, на което е прието класирането на проектите за конкурса, като то става неразделна част от решението. Чл. 72. (1) След постъпване на доклада на съответната временна научно-експертна комисия с решение на изпълнителния съвет се одобряват класирането, списъкът на проектите за финансиране и списъкът на резервните проекти. (2) Решението на изпълнителния съвет се публикува на интернет страницата на Фонда в срок три работни дни от приемането му от изпълнителния съвет. Към решението се прилага списък на класираните проекти, съдържащ следната информация: 1. заглавие на проекта; 2. базова организация и партньорски организации, ако има такива; 3. ръководител на научния колектив; 4. комплексна числена оценка на проекта. (3) За одобрените за финансиране проекти в срок до 30 работни дни след подписване на договорите за финансиране се публикуват и общият размер на отпуснатото финансиране, резюмето на проекта и списъкът на членовете на научния колектив. (4) Ако проектните предложения, които са оценени по-високо от минималния праг, не са достатъчни за изразходване на предвидените средства за определено тематично направление или научна област, останалата сума се разпределя от изпълнителния съвет за финансиране на резервни проектни предложения от други тематични направления или научни области на същия конкурс. (5) Решението по ал. 1 се взема не по-късно от 15 седмици след изтичане на срока за подаване на проектни предложения с изключение на тези по процедурата по чл. 74 , за които решението се взема не по-късно от 18 седмици след изтичане на срока за подаване на проектни предложения. Периодите от 1 до 31 август и от 23 декември до 3 януари не се включват в тези срокове. Чл. 73. (1) В срок, определен в Насоките за кандидатстване в конкурса, след приемане на решението по чл. 72, ал. 1 управителят изпраща на ръководителите на научните колективи получените научни оценки, мотивите към тях и комплексната числова оценка на представеното от тях проектно предложение. (2) При установяване на техническо несъответствие в текста на научната оценка в срок две седмици след получаване на научната оценка ръководителят на проектното предложение може да подаде мотивирано възражение до управителя. (3) При наличие на постъпили възражения срещу оценките по проектните предложения изпълнителният съвет взема решение за създаване на експертна комисия по възраженията, която да разгледа постъпилите възражения. В комисията участват от трима до петима експерти, отговарящи на изискванията за членове на научно-експертни комисии. Правилата за определяне на състава и за работата на комисията се приемат с решение на изпълнителния съвет и се публикуват на интернет страницата на Фонда. За участието си в комисията членовете и получават възнаграждение в съответствие с чл. 33. (4) Ако при разглеждане на възраженията комисията установи, че има ясни доказателства за допуснати технически грешки по даден критерий на оценката, изпраща проектното предложение за оценяване на друг независим оценител, който прави нова оценка по съответния критерий в съответствие с насоките и методиката на конкурса. (5) Крайната оценка за проектното предложение се определя, като се коригира оценката по критерия, за който е възразено, в съответствие с оценката по ал. 4. (6) За проекти, получили при крайната оценка равен или по-висок брой точки от последния финансиран в дадената научна област проект, се прави общо класиране на проектите по ал. 4 за конкурса. При класирането проектните предложения се подреждат според стойността, с която променената оценка надвишава стойността на последния финансиран проект в дадената научна област. Финансирането на проектите се осъществява по низходящ ред на класирането в рамките на утвърдената тригодишна оперативна програма и бюджет за тази цел. (7) Процедурата по ал. 4 - 6 не се прилага за проекти по двустранно сътрудничество или по международни програми с участие на други финансиращи организации. Чл. 74. (1) По решение на изпълнителния съвет оценяването на проектни предложения по конкурси с минимална сума на проекта над определена от изпълнителния съвет стойност може да включва два етапа: 1. оценяване от независими оценители; 2. защита на проектните предложения, преминали първия етап. (2) Оценяването по ал. 1, т. 1 се извършва при условията и по реда на чл. 63 - 71 , като оценителите могат да правят препоръки за промяна в работната програма и/или финансовия план на проекта. Проектите се оценяват от учени, участвали през последните 5 години в процедури по оценяване към Рамковите програми на ЕС като независими оценители, с изключение на случаите по чл. 53, ал. 4 . (3) Защитата на проектни предложения по ал. 1, т. 2 се извършва за проекти, получили оценка от първия етап над определения в Насоките за кандидатстване в конкурса минимален праг. Въз основа на препоръките на независимите оценители научните колективи, допуснати до втория етап на оценяването, могат да правят промени в подаденото проектно предложение. (4) Защитата на проектните предложения включва представяне на проекта от ръководителя на научния колектив пред съответната временна научно-експертна комисия, отговори на въпроси и на препоръките на независимите оценители. (5) За защитата на проектните предложения се води протокол и аудиозапис, въз основа на които независимите оценители определят оценката си за втория етап от оценяването. (6) Проектите се класират въз основа на средната стойност на оценката от първия и втория етап на оценяването. (7) Одобрението на проектите за финансиране се осъществява по реда на чл. 72 . Чл. 75. (1) Независимите оценители получават възнаграждение въз основа на сключен договор с управителя на Фонда. Размерът на възнаграждението за извършената научноизследователска експертиза за съответния проект зависи от типа на конкурса и се определя от управителя на Фонда по предложение на изпълнителния съвет, като то не може да бъде по-малко от 270 лв. и по-голямо от 540 лв. (2) Възнаграждението на оценителите по националните научни програми на конкурсен принцип се определя от управителя на Фонда по предложение на изпълнителния съвет в рамките на средствата за оценяване и администриране, определени в програмата, като за тях не се прилагат ограниченията по ал. 1. (3) Възнаграждението не се изплаща, ако по вина на независимия оценител оценката не е предадена в предвидения в Насоките за кандидатстване в конкурса срок или при решение на изпълнителния съвет във връзка с чл. 70, т. 3 . (4) Оценяването на проектните предложения и междинното и окончателното оценяване на финансирани проекти са неразделна част от научните изследвания. Дейността на независимите оценители е специфична научноизследователска дейност, свързана с определяне характеристиките на проектите, и може да включва препоръки за подобряване качеството на научните изследвания. Раздел V. Договор за финансиране Чл. 76. (1) За одобрените проекти управителят сключва договор за предоставяне на финансиране, който задължително съдържа: 1. страни по договора: а) Фонд \"Научни изследвания\"; б) изпълнители по договора - базова организация и ръководител на научния колектив; 2. предмет на договора, включващ входящ номер и наименование на проекта; 3. период за изпълнение; 4. финансови ангажименти по договора; 5. работна програма; 6. план за управление на научните данни; 7. партньори по проекта, ако има такива; 8. списък на научния колектив. (2) Проектното предложение, споразумението за партньорство (ако е приложимо) и планът за управление на научните данни са неразделна част от договора. (3) В договора се определя редът за възстановяване на недължимо платени и надплатени суми, както и на неизразходваните, неправомерно получените или неправомерно усвоените средства. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, договорът включва съответните изисквания на приложимото законодателство, които гарантират спазването на условията на режима за държавни помощи за съответния проект. Чл. 77. В случаите, когато средства за финансиране на проекти и дейности се предоставят изцяло или частично от други организации, условията и редът за финансиране се определят съгласувано с финансиращата организация при спазване на разпоредбите на Закона за насърчаване на научните изследвания и иновациите и на този правилник. Чл. 78. (1) В срок до 10 работни дни от решението на изпълнителния съвет за определяне на съответния проект за финансиране управителят на Фонда отправя покана до ръководителя на научния колектив за сключване на договор за финансиране на проекта. Ръководителят на научния колектив уведомява останалите изпълнители по чл. 76, ал. 1, т. 1 за сключване на договора. (2) Договорът се сключва не по-късно от две седмици след поканата по ал. 1. Подписването му може да се отложи с не повече от един месец по мотивирано искане на ръководителя на научния колектив или на ръководителя на научната организация. (3) Договорът се сключва за цялата сума по проекта, предвидена в решението на изпълнителния съвет, и за целия период за неговото изпълнение. (4) В случай че съответната временна научно-експертна комисия е предвидила промени в работната програма или във финансовия план, отчитайки забележки на независимите оценители, и тези промени са одобрени от изпълнителния съвет, ръководителят на научния колектив се уведомява за тях заедно с поканата по ал. 1 и тези промени се отразяват в договора. (5) Преди подписването на договора членовете на временната научно-експертна комисия: 1. удостоверяват съответствието на договора с подаденото проектно предложение по отношение на неговото съдържание съгласно чл. 76, ал. 1 и с промените по ал. 4; 2. извършват кръстосана проверка на дейностите, предвидени в проекта, с оглед на избягване на двойно финансиране на дейности по методика, приета от изпълнителния съвет. Чл. 79. Ако ръководител на научен колектив или на базова организация, чийто проект е одобрен за финансиране, откаже сключването на договор, след изтичане на срока по чл. 78, ал. 2 управителят на Фонда отправя покана до следващия от списъка с резервните проекти в съответната научна област, но не по-късно от 10 работни дни преди приключване на съответната финансова година. Чл. 80. (1) Средствата за изпълнение на проекта се предоставят при условия и по ред, определени в договора за неговото изпълнение. (2) До 20 работни дни след подписване на договора Фондът превежда авансово предвидените суми за първия етап от изпълнението на проекта. Чл. 81. Финансовите средства по проекта се изразходват законосъобразно и целесъобразно съгласно предвидените във финансовия план групи разходи. Чл. 82. При публикуване на научни резултати, получени във връзка с изпълнението на проекти, финансирани от Фонда, в научни публикации, в публикувани резюмета на материали от форуми членовете на научния колектив отбелязват, че съответният резултат е постигнат по проект, финансиран от Фонда, и ако условията на изданието позволяват, посочват номера на договора. Чл. 83. (1) Всяко изменение на договора за финансиране е предмет на допълнително писмено споразумение, освен когато в този правилник е предвидено друго. Допълнителното споразумение се подписва от управителя на Фонда след решение на изпълнителния съвет. (2) Допълнително споразумение не може да има за цел или за последица промяна на договора, която може да постави под съмнение решението за финансиране на проекта или да доведе до неравностойно отношение към кандидатите, както и до увеличаване размера на одобреното финансиране. (3) Искания за изменение се изпращат от изпълнителя до управителя на Фонда не по-късно от два месеца преди крайната дата за изпълнение на проекта или на съответния етап. (4) Измененията в договорите за финансиране по национални научни програми се уреждат в Насоките за кандидатстване в конкурса и в договорите за финансирането им. Чл. 84. (1) При изпълнението на проекта ръководителят на научния колектив може да прави промени във финансовия план чрез прехвърляне между различните групи допустими преки разходи, при условие че преразпределението не надвишава 20 процента от общия размер на допустимите преки разходи за съответния етап на проекта. (2) В случаите по ал. 1 ръководителят на научния колектив писмено уведомява ръководителя на базовата организация и партньорите, ако има такива, и управителя на Фонда. Уведомлението се прилага към съответния финансов отчет, без да се подписва допълнително споразумение към договора за финансиране. Това преразпределение следва да се подаде в отчета за етапа, за който е направено. (3) Редът по ал. 1 се прилага и при прехвърляне на средства за следващ етап на проекта или за използване на средства в периода до получаване на финансирането за следващия етап при наличие на неизразходвани средства от отчитания етап. При необходимост в периода до получаване на финансиране за следващ етап могат да бъдат използвани собствени средства на организацията. В тези случаи финансовите средства се отчитат във финансовия отчет за следващия етап. При незадоволителна оценка на проекта за отчитания етап всички средства, получени от Фонда и изразходвани по реда на тази алинея, се възстановяват на Фонда. (4) В случай че са необходими промени във финансовия план, предвиждащи преразпределение, надвишаващо 20 процента, но не повече от 30 процента от допустимите преки разходи по проекта за определен етап, промените се осъществяват по реда на чл. 83 . (5) При промените по ал. 1, 2 или 3 не могат да се нарушават ограниченията върху изразходване на финансовите средства, посочени в този правилник или в Насоките за кандидатстване в конкурса. Промените не могат да са свързани или да водят до преразпределение на средства между партньорите, ако има такива. Чл. 85. (1) Не се допускат промени в работната програма на проекта, които засягат повече от 30 процента от планираните дейности и/или очакваните резултати, или промени, които водят до промяна на вида на изследванията съгласно чл. 5, ал. 3 . (2) Промени, засягащи по-малко от 20 процента от планираните дейности и/или очакваните резултати за съответния етап от проекта, могат да се извършат след писмено мотивирано уведомление от ръководителя на научния колектив до управителя на Фонда. В този случай не се подписва допълнително споразумение към договора за финансиране. (3) Промени, засягащи повече от 20 процента, но не повече от 30 процента от планираните дейности и/или очакваните резултати, могат да се извършат по реда на чл. 83 . Чл. 86. (1) Промени в състава на научния колектив на проекта се допускат по изключение в интерес на изпълнението му и могат да бъдат направени въз основа на мотивирано предложение на ръководителя и/или на научния колектив, утвърдено от ръководителя на базовата организация, и на партньорите, ако има такива. Към предложението се прилага писмено съгласие на напускащите и/или на новите членове на колектива. Членове на изпълнителния съвет, взел решение за финансиране на проекта, на временната научно-експертна комисия, оценявала проектни предложения по съответния конкурс, или оценители по тематичното направление или научната област на конкурса не могат да бъдат предлагани за нови членове на колектива. (2) В случай че ръководител на научен колектив е престанал да отговаря на предварително обявените изисквания за съответната позиция или не е в състояние да изпълнява своите задължения по проекта, ръководителят на базовата организация съвместно с партньорите, ако има такива, и останалите членове на научния колектив, притежаващи образователна и научна степен \"доктор\", вземат решение, с което предлагат неговата замяна с учен, притежаващ еквивалентни или по-високи квалификация, умения и опит. Ученият, предложен за нов ръководител, трябва да е бил член на научния колектив при подаване на проектното предложение и да отговаря на условията за ръководител на проект. (3) Решение по предложението по ал. 1 се взема от съответната постоянна научно-експертна комисия, като не се подписва допълнително споразумение. Замяна на ръководител на научен колектив по ал. 2 се осъществява с решение на изпълнителния съвет и сключване на допълнително споразумение към договора. (4) Докторанти, отчислени с право на защита, както и участници в колектива, защитили докторска степен, които преустановяват трудови правоотношения с базовата организация, могат да се заменят с нови членове на колектива с уведомително писмо от ръководителя на проекта. Към писмото се прилага писмено съгласие на напускащите и на новите членове на колектива. Чл. 87. (1) При забавяне от научен, технически или друг характер, налагащо удължаване срока за изпълнение на проекта или на етап от проекта, ръководителят на научния колектив съгласувано с ръководителя на базовата организация и партньорите, ако има такива, уведомява писмено управителя на Фонда и мотивирано иска удължаване на срока за изпълнение на проекта или съответния етап, като посочва крайната дата, на която ще бъде представен съответният отчет. (2) В случай че исканото удължение по ал. 1 е до девет месеца, срокът се удължава, без да се подписва допълнително споразумение. (3) В случай че исканото удължение по ал. 1 е по-голямо от девет месеца, но не повече от 18 месеца, удължаването може да се извърши с решение на изпълнителния съвет по предложение на съответната постоянна научно-експертна комисия след обсъждане на мотивите за исканото удължение с ръководителя на научния колектив. Раздел VI. Анализ, контрол и оценка на изпълнението на финансираните проекти Чл. 88. (1) Анализът, контролът и оценката на изпълнението на финансираните от Фонда проекти се осъществяват от постоянните научно-експертни комисии въз основа на правила и критерии, приети от изпълнителния съвет. Правилата включват и механизми за мониторинг на изпълнението и текущ и последващ контрол по отношение на приложимия режим за държавни помощи. (2) След сключването на договорите по всеки конкурс изпълнителният съвет разпределя финансираните проекти на постоянните научно-експертни комисии в съответствие с тяхната компетентност. Интердисциплинарните проекти се разпределят на постоянната научно-експертна комисия по основната научна област, която при обсъждането на отчетите може да покани представители на постоянни научно-експертни комисии по допълнителните научни области. (3) При изпълнение на задълженията си по ал. 1 постоянните научно-експертни комисии осъществяват проверки в базовата организация или партньорските организации за изпълнение на дейностите по проекта или за резултатите от него. Чл. 89. В двумесечен срок след публикуване на решението на изпълнителния съвет за финансиране на проектите за всеки конкурс управителят организира информационна среща с ръководителите на научните колективи и счетоводителите, отговорни за финансовото обслужване на проектите, на която финансови специалисти от Фонда представят и разясняват указания за управление и отчитане на финансовите средства, предоставени от Фонда. Чл. 90. (1) За всеки финансиран проект на интернет страницата на Фонда се създава връзка към интернет страница на проекта чрез електронната страница на базовата организация. (2) Страницата на проекта е с публичен достъп и съдържа информация по чл. 53, ал. 2 , както и: 1. описание на очакваните резултати; 2. постигнати резултати от изпълнението на проекта по етапи, ако проектът се изпълнява на етапи, и кратък анализ на тяхната приложимост, в т. ч.: а) списък на научните публикации, изработени във връзка с проекта, с интернет връзка към публикациите в електронната страница на списанието, в което са публикувани, и/или към публично достъпни електронни копия на публикациите в Портала за отворена наука съгласно чл. 78, ал. 1 от ЗННИИ , а за издания, публикувани само в печатен вид, се публикуват началната страница, страницата с отбелязано финансиране от Фонда и други страници по желание на научния колектив; б) интернет връзка към публично достъпните научни данни, за които е приложимо; в) за проекти за индустриални научни изследвания или експериментално развитие се публикува и заявка за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации, а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура; 3. друга информация, свързана с проекта, като предложения за индустриални или други полезни за обществото приложения на резултатите. (3) Ръководителят на научния колектив отговаря за създаването и обновяването на страницата на проекта. Информацията се съхранява за срока по чл. 31, ал. 4 . Чл. 91. (1) Ръководителите на научни колективи представят в сроковете, предвидени в договора: 1. междинни научни и финансови отчети за изпълнението на проекта; 2. окончателен научен и финансов отчет за изпълнението на проекта. (2) Междинен научен и финансов отчет се изготвя за всеки етап от изпълнението на проекта, когато такива са предвидени, а при необходимост може да включва и актуализирана работна програма и актуализиран финансов план на проекта за следващия етап. (3) Окончателен научен и финансов отчет се изготвя за цялостното изпълнение на проекта. (4) В отчетите се включва информация за промените, направени по реда на чл. 84 - 87 . (5) Ако междинен или окончателен отчет по проект не бъде предаден до два месеца след изтичане на определения срок по ал. 1, Фондът предприема действия, предвидени в договора за финансиране. Ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда до предаване на отчета. (6) Ако междинен или окончателен отчет по проект не бъде предаден до шест месеца след изтичане на определения срок по ал. 1, Фондът предприема действия за възстановяване изцяло на сумата за съответния отчетен период от базовата организация и партньорските организации, ако има такива. Ако забавянето се дължи на непредаден научен отчет, ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда за срок три години. (7) В срока за представяне на окончателния финансов отчет се възстановяват на Фонда и неизразходваните средства по проекта, а когато финансовият одит на отчета на проекта е осъществен от одитор, определен от базовата организация по проекта, в същия срок се възстановяват и сумите, определени като недопустими или непризнати разходи. Чл. 92. (1) Научният отчет се представя на български език, а в определени в Насоките за кандидатстване или в договора за финансиране на проекта случаи - и на английски език, и включва: 1. кратко описание на осъществените изследвания или дейности по всеки от работните пакети, описание на постигнатото по всеки от очакваните научни резултати за дадения етап и обяснение на причините, ако част от очакваните резултати не са постигнати; 2. списък на научните публикации (публикувани и/или приети за печат), включващи научни изследвания, финансирани по проекта, отговарящи на изискването по чл. 82 , както и копия на хартиен или електронен носител от тези публикации; в случаите, при които една публикация се отчита в повече от един проект, финансиран от Фонда или друг източник от страната, това се описва в отчета, като се отбелязва приносът на всеки от проектите за публикацията в проценти; 3. списък на участията в научни форуми или посещения в научни организации в чужбина, на които са представени резултати от проекта; 4. отчет за изпълнение на плана за реализация и разпространение на резултатите от изпълнението на научния проект; 5. информация, която се публикува на интернет страницата на проекта съгласно чл. 90, ал. 2 . (2) Научният отчет се подписва от ръководителя и членовете на научния колектив, притежаващи образователната и научна степен \"доктор\". Чл. 93. (1) Финансовият отчет се представя на български език и включва необходимата счетоводна информация за преценка на допустимостта на направените разходи съгласно правилата по чл. 14, т. 8 . Към финансовия отчет се прилагат заверени копия на разходооправдателните документи за направените преки допустими разходи, върху които е отбелязано, че разходът е извършен по съответния проект. (2) Финансовият отчет се подписва от ръководителя и от главния счетоводител на базовата организация, както и от ръководителя на научния колектив. Чл. 94. (1) В зависимост от постигнатите резултати за всеки проект се поставя научна оценка, която може да бъде: 1. \"много добър\" - проекти, постигнали научните резултати и осъществили дейностите по работната програма на проекта за дадения етап над 90% от планираните, които са отразени в пълен обем или частично в публикувани или приети за печат научни публикации в авторитетни научни списания, попадащи в квартил 1 (Q1) или квартил 2 (Q2), отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 2. \"добър\" - проекти, постигнали основната част от научните резултати и осъществили основната част от дейностите по работната програма на проекта за дадения етап, но не по-малко от 70% от тях, които са отразени в публикувани или приети за печат научни публикации в списания с импакт фактор/ранг, отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 3. \"задоволителен\" - проекти, постигнали част от научните резултати за дадения етап и осъществили част от дейностите по работната програма на проекта, но не по-малко от 50% от тях, които са отразени в поне една публикувана или приета за печат научна публикация, отговаряща на изискването по чл. 82 ; при междинно отчитане постигнатите резултати трябва да дават възможност проектът да бъде продължен и успешно завършен; 4. \"незадоволителен\" - проекти, постигнали по-малко от 50% от очакваните резултати и от дейностите по работната програма на проекта, или при които липсват научни публикации по тематиката на проекта, поради което след междинното отчитане проектът не може да бъде продължен или завършен успешно. (2) За проекти, които се изпълняват по национални научни програми, по европейски програми или по програми за двустранно сътрудничество, оценяването се извършва и в съответствие със специфичните изисквания в насоките на съответния конкурс. (3) За проекти за индустриални научни изследвания или експериментално развитие като резултати от проекта се отчитат и заявки за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации , а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура. (4) Индивидуалните оценки се поставят от независими оценители. Броят независими оценители за всеки тип проекти се определя с правилата по чл. 88, ал. 1 . (5) Броят на независимите оценители на отчети на проекти, финансирани по конкурсите по чл. 45 , се определя от изпълнителния съвет за всеки тип конкурси. (6) Постоянната научно-експертна комисия или изпълнителният съвет може да връща еднократно междинни или окончателни отчети за корекции в срок до един месец при установени неточности, грешки или при неспазване на изискванията за изготвяне на отчети. Чл. 95. (1) За всеки проект постоянната научно-експертна комисия определя с решение независими оценители от базата данни по чл. 7, ал. 1, т. 2 , които са изразили съгласие да оценяват междинни и окончателни отчети на проекти. За всеки отчет се определят и резервни оценители. (2) При определянето на независимите оценители не се допуска наличие на обстоятелствата, посочени в чл. 67, ал. 2 . (3) Един независим оценител може да оценява не повече от осем отчета на проекти в рамките на една календарна година. (4) Независимите оценители са анонимни за колектива на проекта, както и за всички лица с изключение на членовете и секретаря на съответната постоянна научно-експертна комисия. Чл. 96. (1) Секретарят на постоянната научно-експертна комисия изпраща до независимите оценители: 1. уведомление за избора; 2. подробни указания за правилата и критериите за оценяване на изпълнението на проектите; 3. връзка към страниците по чл. 90, ал. 1 и към научните и финансовите отчети по проектите, които ще оценяват. (2) В срок, определен в правилата по чл. 88, ал. 1 , независимите оценители: 1. оценяват и мотивират оценките си за постигнатите научни резултати и изпълнението на проекта въз основа на информацията в научния отчет и публикуваните или приетите за печат научни публикации съгласно чл. 94 ; 2. изразяват становище за съответствие на финансовите разходи с условията на договора и с финансовия план, като отчитат направените в тях промени, ако има такива; 3. за проекти, оценени с оценка \"задоволителен\", изразяват становище дали проектът има потенциал да бъде продължен за следващия етап и с каква част да бъде намалена предвидената сума по договора за следващия етап на проекта; 4. при междинно отчитане може да препоръчат промени в работна програма или финансов план за следващия етап на проекта. Чл. 97. (1) Финансовите отчети на проектите се проверяват за допустимост за разходваните средства от одитор - експерт-счетоводител. Начинът за определяне на одитор се указва в Насоките за кандидатстване в конкурса. (2) При установяване на несъответствие или при необходимост от допълнителни разяснения одиторът информира писмено ръководителя на научния колектив и ръководителя на базовата организация, които могат да представят допълнителни разяснения и/или документи в срок до 14 дни след получаване на писмото. (3) Одиторът изготвя мотивиран доклад до управителя на Фонда и до съответната постоянна научно-експертна комисия, в който дава оценка за направените разходи. При установяване на неизразходвани, изразходвани в нарушение на финансовия план и/или неправомерно изразходвани средства определя размера на одобрените разходи и на средствата, подлежащи на прехвърляне за следващ етап или на възстановяване. (4) Фондът не може да изисква възстановяване на други средства с изключение на средствата, подлежащи на възстановяване съгласно ал. 3, или в случай на незадоволителна оценка след решение на изпълнителния съвет по чл. 101, ал. 4 . Чл. 98. (1) След постъпване на оценките по чл. 96, ал. 2 и на доклада по чл. 97, ал. 3 за всеки отчетен проект постоянната научно-експертна комисия установява съответствието на индивидуалните оценки с критериите за оценяване на изпълнението на проектите и при липса на съответствие уведомява оценителя да коригира несъответствието в едноседмичен срок от получаване на уведомлението. (2) Постоянната научно-експертна комисия разглежда доклада по чл. 97, ал. 3 и при необходимост изисква от одитора разяснения по направените констатации. (3) На основание индивидуалните оценки на независимите оценители постоянната научно-експертна комисия предлага на изпълнителния съвет решение за обща научна оценка на всеки проект, отчитайки критериите по чл. 94, ал. 1 . (4) Постоянната научно-експертна комисия представя на изпълнителния съвет доклад за приемане на общите научни оценки за всеки проект и предложение за окончателен размер на одобрените разходи по проекта. (5) Ако при приключване на проекта окончателният размер на одобрените разходи по ал. 4 е по-малък от получените, в доклада по ал. 4 се определя и размерът на средствата, подлежащи на възстановяване, както и сумата, възстановена на Фонда при условията и по реда на чл. 91, ал. 7 . Чл. 99. (1) Изпълнителният съвет разглежда доклада по чл. 98, ал. 4 на съответната постоянна научно-експертна комисия и за всеки проект приема решение, с което: 1. утвърждава общата оценка на междинния, съответно окончателния отчет; 2. утвърждава окончателния размер на одобрените разходи за съответния етап или за цялостното изпълнение на проекта, а в случаите по чл. 98, ал. 5 - и размера на средствата, подлежащи на възстановяване. (2) За междинни отчети на проекти, получили оценка \"много добър\" или \"добър\", изпълнителният съвет приема решение за отпускане на средствата за следващия етап на проектите в пълния размер, предвиден в договора. (3) За междинни отчети на проекти, получили оценка \"задоволителен\", изпълнителният съвет разглежда препоръките на независимите оценители и на съответната постоянна научно-експертна комисия и приема решение дали проектът да бъде продължен за следващ етап. Ако проектът се продължава, изпълнителният съвет намалява сумата за финансиране на следващия етап на проекта до не повече от 70 процента от средствата за следващия етап на проекта, предвидени в договора. (4) За проекти, получили оценка \"незадоволителен\", изпълнителният съвет приема решение за прекратяване на договора за финансиране на проекта, след като изслушва председателя на съответната постоянна научно-експертна комисия. Решението може да включва частично или пълно възстановяване на получените средства, включително и на тези за персонал. (5) Всички средства, за които е установена недопустимост и не са възстановени на Фонда при условията и по реда на чл. 91, ал. 7 , се възстановяват на Фонда в пълен размер в 10-дневен срок считано от датата, на която съответният изпълнител е уведомен за решението на изпълнителния съвет по ал. 1, т. 2. (6) Решенията по ал. 1 - 4 се съобщават от управителя на Фонда на изпълнителите по чл. 76, ал. 1, т. 1 б в петдневен срок след публикуване на протокола на изпълнителния съвет. (7) До 20 работни дни след приемане на решението на изпълнителния съвет по ал. 1 Фондът превежда съответните суми за следващия етап на проекта. Ако при приемане на решението на изпълнителния съвет тригодишната оперативна програма за съответния период не е утвърдена, изплащането се извършва до 20 работни дни след утвърждаването и. (8) Проектът се счита за приключен след утвърждаване от изпълнителния съвет на окончателна обща научна оценка и финансов отчет на проекта и възстановяване на средствата по ал. 4 или 5, ако има такива. За приключването на проекта управителят и изпълнителите подписват протокол. Чл. 100. (1) Решенията по чл. 99 се вземат не по-късно от 4 месеца след подаване на съответния отчет за междинни отчети и не по-късно от 6 месеца за окончателни отчети и се публикуват на интернет страницата на Фонда в протокола на изпълнителния съвет, в който е вписано решението. (2) Сроковете по ал. 1 спират да текат при връщане на отчета по проекта съгласно чл. 94, ал. 6 . Чл. 101. (1) Ръководителят на научния колектив и/или ръководителят на базовата организация могат в едномесечен срок от датата на получаване на уведомлението по чл. 99, ал. 6 да направят мотивирано възражение срещу решенията на изпълнителния съвет по чл. 99, ал. 1 или 4 . (2) На първото си заседание след постъпване на възражение срещу научната оценка на определен проект съответната постоянна научно-експертна комисия в присъствие на управителя на Фонда определя чрез жребий супероценител от база данни \"Оценители на проекти\" по чл. 7, ал. 1, т. 2 за съответната научна област, който отговаря на минималните изисквания съгласно приложението към чл. 8, ал. 2 . Супероценителят изготвя индивидуална оценка при условията и по реда на чл. 96, ал. 2 , преценява дали оценката на постоянната научно-експертна комисия е мотивирана и прави обосновано предложение за решение на изпълнителния съвет. (3) Възражение срещу решение за възстановяване на средства може да бъде подадено в случаите, при които одиторът на финансовия отчет е определен от Фонда. При подаване на такова възражение управителят на Фонда след съгласуване с председателя на съответната постоянна научно-експертна комисия определя независим одитор, който изготвя становище за допустимостта само на средствата, за които се възразява. (4) Въз основа на мотивираното становище на супероценителя изпълнителният съвет разглежда отново решението на постоянната научно-експертна комисия и оценките на оценителите и потвърждава или променя решението си по чл. 99, ал. 1, т. 1 . (5) Въз основа на становището на независимия одитор изпълнителният съвет потвърждава или променя решението си по чл. 99, ал. 1, т. 2 . (6) Срещу решенията по ал. 4 и 5 не може да се подава ново възражение. Чл. 102. (1) По предложение на постоянните научно-експертни комисии изпълнителният съвет определя до два най-успешни проекта от всеки приключил конкурс, които са постигнали най-добри резултати по отношение на целите на конкурса, като се отчита импакт факторът/рангът на списанията, в които са публикувани научните резултати, а за проекти в областта на обществените и хуманитарните науки - статиите, публикувани в реферирани или индексирани списания, както и в рецензирани студии или монографии. (2) Проекти, определени по ал. 1, се обявяват на интернет страницата на Фонда и ръководителят на научния колектив получава грамота от Фонда за най-успешен проект за съответния конкурс. (3) Ръководителите на научни колективи на проекти, получили незадоволителна научна оценка при междинно или крайно оценяване, се обявяват на интернет страницата на Фонда и нямат право да кандидатстват като ръководители или членове на колективи по проекти за срок три години считано от датата на решението на изпълнителния съвет по чл. 99, ал. 1, т. 1 . Раздел VII. Отчитане дейността на Фонда Чл. 103. (1) Ежегодно в срок до 31 март Фондът представя на министъра на образованието и науката годишен отчет за дейността си. (2) Годишният отчет за дейността на Фонда включва: 1. информация за наименованията на конкурсите за годината, предвиденото и одобреното финансиране по тях, броя кандидатствали и одобрени проекти и статистическа информация по научни области, научни организации и др.; 2. анализ и оценка на проведеното оценяване на проектите, както и на установените проблеми; 3. анализ и оценка на проведените оценявания на междинни отчети по текущи проекти и информация за продължените проекти по различните типове проекти; 4. анализ и оценка на проведените оценявания на окончателни отчети по проекти, общо финансиране по тях, посочване на положителни примери за успешни проекти и на проекти, за които са установени проблеми; 5. информация за това какъв дял от националната научна продукция в отделните научни области за предходната година съгласно международните бази данни WoS, Scopus и други бази данни е реализиран с финансовата подкрепа на Фонда; 6. информация за административните разходи на Фонда за годината; 7. общо заключение за дейността на Фонда през изминалата година и предприети или препоръчани мерки за подобряване дейността на Фонда. (3) Годишният отчет се публикува на интернет страницата на Фонда и се представя публично пред представители на научната общност от председателя на изпълнителния съвет и от управителя. Глава четвърта. ОРГАНИЗАЦИЯ НА РАБОТАТА И НА ДЕЙНОСТТА НА ФОНДА Раздел I. Организация на работата Чл. 104. (1) Организационното и административното обслужване на Фонда се осъществява от държавни служители и лица, работещи по трудово правоотношение. (2) Управителят на Фонда утвърждава длъжностното разписание, поименното разписание на длъжностите и длъжностните характеристики на служителите във Фонда. Чл. 105. (1) Управителят на Фонда издава правила за организацията на работата, за документооборота, както и други специфични разпоредби, свързани с административното управление на Фонда. (2) Управителят на Фонда възлага служебните преписки с резолюция до директорите на дирекции, която съдържа указание и срок за изпълнение. Чл. 106. (1) Работното време на служителите на Фонда е с променливи граници от 8,00 до 19,00 ч. с период на задължително присъствие от 10,00 до 16,00 ч. и задължително отработване на нормалната продължителност на 8-часовия работен ден. Обедната почивка е с продължителност 30 минути между 12,00 и 14,00 ч. (2) Установяването на работното време по ал. 1 и контролът по спазването му се определят с акт на управителя на Фонда. Чл. 107. (1) Документите, писмата и проектите, изпратени до Фонда от държавни органи, от юридически или физически лица, се завеждат в деловодството, като се отбелязва датата на получаването им. (2) При завеждането на документите се извършва проверка за наличието на всички посочени в тях материали и се образува служебна преписка. (3) Изходящите от фонда документи се съставят в два екземпляра, като вторият екземпляр съдържа инициалите и подписа на служителя, който е изготвил документа, като се посочва и датата. (4) При постъпили във Фонда или препратени по компетентност жалби и сигнали се предприемат действия за изпълнение на задълженията по реда на Административнопроцесуалния кодекс . Раздел II. Информационно осигуряване на дейността на Фонда Чл. 108. (1) В база данни \"Оценители на проекти\" по чл. 7, ал. 1, т. 2 се включват оценители от предходната година и експертите, заявили желание да се включат в базата данни през текущата година. До 1 март всяка година чрез интернет страницата си Фондът отправя покана до български и чуждестранни експерти да се регистрират в базата данни \"Оценители на проекти\". (2) Ежегодно изпълнителният съвет утвърждава списъка на потенциалните оценители, изготвен на основата на базата данни \"Оценители на проекти\" за съответните научни области. Списъкът може да се допълва с постъпили заявления от експерти, които отговарят на условията на приложението към чл. 8, ал. 2 и не са изключени по реда на чл. 69, ал. 3 . Чл. 109. (1) Базата данни \"Проекти\" по чл. 7, ал. 1, т. 3 съдържа две секции: 1. текущи проекти; 2. приключили проекти. (2) Базата данни включва информацията, предвидена в чл. 90, ал. 2 , за всеки проект. Раздел III. Публичност на дейността на Фонда Чл. 110. (1) Фондът работи в условията на публичност и прозрачност, като информира за вземаните решения и резултатите от тяхното изпълнение. (2) Фондът предоставя ясна и подробна информация на потенциалните кандидати за условията и правилата за участие в конкурсите. Чл. 111. (1) Фондът поддържа официална страница в интернет с адрес http://www.bnsf.bg , чрез която предоставя информация и материали за своята дейност. (2) На интернет страницата на Фонда се публикува информация за началото и края на мандата на изпълнителния съвет и кратки биографични данни на неговите членове. (3) След приключване на мандата на всеки изпълнителен съвет Фондът публикува обобщен списък на независимите оценители, участвали в оценяването на проекти по приключилите конкурси, проведени по време на мандата му. Глава пета. АДМИНИСТРАТИВНОНАКАЗАТЕЛНИ РАЗПОРЕДБИ Чл. 112. (1) Нарушението по чл. 69, ал. 3 се установява с акт за установяване на административно нарушение, съставен от служител на Фонда, определен със заповед на управителя. (2) Наказателното постановление за нарушението се издава от управителя на Фонда. (3) Актовете за установяване на административно нарушение и наказателните постановления се съставят, издават, съобщават и обжалват по реда на Закона за административните нарушения и наказания . Преходни и Заключителни разпоредби § 1. В едномесечен срок от влизането в сила на правилника лицата по трудово правоотношение във Фонд \"Научни изследвания\" се назначават за държавни служители при условията и по реда на § 36 от преходните и заключителните разпоредби на Закона за изменение и допълнение на Закона за държавния служител (ДВ, бр. 24 от 2006 г.). § 2. Правилникът се приема на основание чл. 27 от Закона за насърчаване на научните изследвания и иновациите . Приложение към чл. 8, ал. 2 Минимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите 1. Минималните изисквания за членовете на изпълнителния съвет по научни области са: а) за последните пет години не по-малко от 10 научни публикации; б) за цялата кариера на учения да са изпълнени всички от посочените изисквания: Биологически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Математически науки и информатика: 30 научни публикации, от които за математически науки поне 15 научни статии в списания с импакт фактор или импакт ранг, индекс на Хирш 8, а за информатика поне 20 научни статии в рецензирани списания, 40 цитирания. Медицински науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Науки за земята: 40 научни публикации, от които поне 20 научни статии в списания с импакт фактор или импакт ранг, индекс на Хирш 7. Обществени науки: 2 монографии, 40 научни публикации, 60 цитирания. Селскостопански науки: 40 научни публикации, от които поне 10 научни статии в списания с импакт фактор/ранг, 40 цитирания, Хирш 5. Технически науки: 40 научни публикации, от които поне 20 научни статии в рецензирани списания, 40 цитирания. Физически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 8. Химически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Хуманитарни науки: 2 монографии, 40 научни публикации, 60 цитирания. 2. Минималните изисквания за членовете на научно-експертните комисии и супероценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Математически науки и информатика: 15 научни публикации, от които за математически науки поне 10 научни статии в списания с импакт фактор или импакт ранг, индекс на Хирш 5, а за информатика поне 10 научни статии в рецензирани списания, 20 цитирания. Медицински науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Науки за земята: 20 научни публикации, от които поне 10 научни статии в списания с импакт фактор или импакт ранг, индекс на Хирш 5. Обществени науки: 1 монография, 20 научни публикации, 30 цитирания. Селскостопански науки: 20 научни публикации, от които поне 10 научни статии в рецензирани списания, 20 цитирания. Технически науки: 20 научни публикации, от които поне 10 научни статии в рецензирани списания, 20 цитирания. Физически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 6. Химически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Хуманитарни науки: 1 монография, 20 научни публикации, 30 цитирания. 3. Минималните изисквания за оценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Математически науки и информатика: 10 научни публикации, от които за математически науки поне 6 научни статии в списания с импакт фактор или импакт ранг, индекс на Хирш 3, а за информатика поне 8 научни статии в рецензирани списания, 10 цитирания. Медицински науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5, а за клинична и дентална медицина поне 15 научни публикации, от които поне 8 научни статии в списания с импакт фактор или импакт ранг, индекс на Хирш 4. Науки за земята: 15 научни публикации, от които поне 8 научни статии в списания с импакт фактор или импакт ранг, индекс на Хирш 4, а за география индекс на Хирш 3. Обществени науки: 1 монография или 15 научни публикации, 15 цитирания. Селскостопански науки: 15 научни публикации, от които поне 8 научни статии в рецензирани списания, 10 цитирания. Технически науки: 15 научни публикации, от които поне 8 научни статии в рецензирани списания, 10 цитирания. Физически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 4. Химически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Хуманитарни науки: 1 монография или 15 научни публикации, 15 цитирания. 4. Учените, които работят в интердисциплинарни области, могат да се включат във всички области, в които са компетентни, като една интердисциплинарна публикация може да бъде представена във всички научни области, за които се отнася. 5. Стойността на индекса на Хирш се отчита за всички научни публикации на учения, като са изключени самоцитиранията, по данни от Web of Science или Scopus (по-голямата от двете). 6. В броя научни публикации се включват: а) публикации в научни списания с импакт фактор или импакт ранг; б) публикации в научни списания без импакт фактор или импакт ранг, в които ръкописите се рецензират; в) студии; г) доклади от научни форуми, публикувани в пълен текст; д) патенти. 7. Публикациите, заявени съгласно т. 6, трябва да могат да бъдат проверени от Фонда чрез базите данни Web of Science, Scopus, ERIH Plus или чрез официалните страници на издателствата на списанията или монографиите или да бъдат доказани от авторите по друг начин. 8. В броя цитирания не се включват автоцитиранията на автора и другите съавтори на научната публикация.\n\nПРАВИЛНИК НА ФОНД \"НАУЧНИ ИЗСЛЕДВАНИЯ\" Приет с ПМС № 81 от 04.06.2025 г. Обн. ДВ. бр. 46 от 6 Юни 2025г. Глава първа. ОБЩИ ПОЛОЖЕНИЯ Чл. 1. С този правилник се уреждат организацията и дейността на Фонд \"Научни изследвания\", наричан по-нататък \"Фондът\". Чл. 2. Фондът е юридическо лице със седалище София. Управителят на Фонда е второстепенен разпоредител с бюджет по бюджета на Министерството на образованието и науката. Чл. 3. (1) Фондът: 1. финансира проекти, програми и дейности за насърчаване и развитие на научните изследвания и на научноизследователската инфраструктура и за кариерно развитие на учените в съответствие със стратегическите документи за научни изследвания и иновации на Република България и Европейския съюз; 2. финансово подпомага участието на научните организации и висшите училища в европейски и други международни програми, проекти и двустранни споразумения за научни изследвания и финансира участието на български научни колективи в тях; 3. работи и в координация с други организации, финансиращи научни изследвания и иновации, и подпомага разпространението на научни знания. (2) Финансовото стимулиране на научните изследвания се осъществява по начин, който гарантира ефективност и прозрачност на разходването на публичните средства. Чл. 4. Дейността на Фонда по чл. 3 се извършва в съответствие с: 1. Националната програма за развитие; 2. Националната стратегия за развитие на научните изследвания; 3. Иновационната стратегия за интелигентна специализация; 4. Рамковата програма за научни изследвания и иновации по чл. 9, ал. 1, т. 3 от Закона за насърчаване на научните изследвания и иновациите (ЗННИИ) ; 5. Рамката за държавна помощ за научни изследвания, развитие и иновации (ОВ, C 414 от 28 октомври 2022 г.) и Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора (ОВ, L 187/1 от 26 юни 2014 г.); 6. рамковите програми с определени приоритети на Европейския съюз, както и други европейски и международни инициативи; 7. Европейската и националната пътна карта за научноизследователска инфраструктура. Чл. 5. (1) Фондът осигурява финансова подкрепа за осъществяването на научни изследвания на световно ниво и развитие на научен капацитет в Република България, свързани със: 1. създаването на нови научни знания; 2. българската история, език, култура и национална идентичност; 3. насърчаването на развитието на всички научни области; 4. решаването на проблеми във всички области на обществения живот. (2) Дейността по ал. 1 се осъществява чрез финансиране на национални научни програми и проекти за научни изследвания, изпълнявани от висшите училища и научните организации в Република България, следвайки международно признатите стандарти и отчитайки съществуващия национален научен потенциал и обществените нужди и приоритети. (3) Научноизследователската дейност обхваща фундаменталните и приложните научни изследвания, включително дейности по разпространението на получените научни резултати. (4) Насърчаването на научните изследвания се осъществява по научни области или по приоритети и направления, определени в национални и европейски стратегически и програмни документи за развитие на научните изследвания. (5) Научни области са: 1. биологически науки; 2. математически науки и информатика; 3. медицински науки; 4. науки за земята; 5. обществени науки; 6. селскостопански науки; 7. технически науки; 8. физически науки; 9. химически науки; 10. хуманитарни науки. Чл. 6. (1) Фондът финансира проекти, програми и дейности чрез конкурси, които излизат извън обхвата на чл. 107, параграф 1 от Договора за функционирането на Европейския съюз съгласно Рамката за държавна помощ за научни изследвания, развитие и иновации . (2) Фондът финансира проекти, програми и дейности чрез конкурси, включващи мерки, които представляват държавна помощ при условията на Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора или при условията на Рамката за държавна помощ за научни изследвания, развитие и иновации. (3) За конкурси по ал. 2 се прилагат процедурите, предвидени в Закона за държавните помощи , като характерът и съдържанието на предвидените мерки, определени в Насоките за кандидатстване в конкурса, съответстват на приложимия към тях режим на държавни помощи. Чл. 7. (1) Фондът поддържа и ежегодно обновява следните бази данни: 1. \"Учени, участващи в дейността на Фонд \"Научни изследвания\" - по научни области; 2. \"Оценители на проекти\" - български и чуждестранни независими експерти за оценка на проекти по научни области за конкурсите на Фонда; 3. \"Проекти\" - текущи и приключили проекти, финансирани от Фонда, по видове конкурси и по научни области или тематични приоритети. (2) Създаването и обновяването на базите данни се осъществяват по реда, определен в този правилник, и по вътрешни правила, приети от изпълнителния съвет. (3) Базите данни по ал. 1, т. 1 и 3 са публично достъпни чрез интернет страницата на Фонда. (4) Фондът предоставя необходимата информация за включване в Регистъра на научната дейност в Република България по чл. 81, ал. 1 от Закона за насърчаване на научните изследвания и иновациите и използва данните от него при създаване и поддържане на базите данни по ал. 1. Чл. 8. (1) В базата данни по чл. 7, ал. 1, т. 1 се включват лицата, притежаващи образователната и научна степен \"доктор\" или научна степен \"доктор на науките\" и които са били председатели или членове на изпълнителния съвет или на научно-експертни комисии на Фонда от предходните 5 години. (2) В базата данни по чл. 7, ал. 1, т. 2 се включват всички български и чуждестранни учени, които са заявили съгласие да оценяват проектни предложения и/или отчети на проекти, финансирани от Фонда, и отговарят на условията, определени в приложението. Глава втора. ОРГАНИ И СТРУКТУРА НА ФОНДА Раздел I. Общи разпоредби Чл. 9. Органи за управление на Фонда са: 1. изпълнителният съвет; 2. председателят на изпълнителния съвет; 3. управителят. Чл. 10. Към Фонда се създават временни и постоянни научно-експертни комисии. Раздел II. Изпълнителен съвет Чл. 11. (1) Изпълнителният съвет се състои от 13 членове и включва 10 представители на научната общност - по един от всяка научна област по чл. 5, ал. 5 , двама представители на Министерството на образованието и науката и представител на Министерството на иновациите и растежа. (2) Членовете на изпълнителния съвет с изключение на представителите на Министерството на образованието и науката и представителя на Министерството на иновациите и растежа трябва да са хабилитирани лица, да отговарят на минималните изисквания, определени в приложението към чл. 8, ал. 2 , и да са: 1. ръководили научни колективи на успешно завършени международни или национални научноизследователски проекти, финансирани на конкурсен принцип; 2. били научни ръководители на докторанти, придобили образователна и научна степен \"доктор\". Чл. 12. (1) Предложенията за представители на научната общност в изпълнителния съвет могат да се правят от ръководствата на висшите училища, Българската академия на науките, Селскостопанската академия и други научни организации към министерства или ведомства. Предложения могат да правят и не по-малко от пет хабилитирани учени. (2) Предложенията по ал. 1 се представят в писмена форма до министъра на образованието и науката не по-късно от два месеца преди изтичане на мандата на изпълнителния съвет. (3) Не могат да бъдат членове на изпълнителния съвет: 1. ректори, заместник-ректори и декани на факултети във висшите училища; 2. председател, заместник-председатели и научни секретари на Българската академия на науките и на Селскостопанската академия; 3. директори и заместник-директори на научни институти, на националните центрове по обществено здраве и анализи или ръководители на други научни организации и техните заместници; 4. лица, осъждани за умишлено престъпление от общ характер на лишаване от свобода; 5. лица, поставени под запрещение; 6. лица, причинили виновно имуществени вреди на Фонда; 7. ръководители или членове на научен колектив на текущи проекти, финансирани от Фонда. (4) Министърът на образованието и науката определя със заповед членовете на изпълнителния съвет въз основа на предложенията, направени по реда на ал. 1, в срока по ал. 2. Ако няма предложения от определена научна област, министърът на образованието и науката определя член на изпълнителния съвет от съответната научна област, който отговаря на изискванията по чл. 11, ал. 2 и чл. 12, ал. 3. (5) Членовете на изпълнителния съвет се определят за срок от четири години с право на още един мандат. При предсрочно освобождаване или включване на нов член на изпълнителния съвет за един мандат се смята времето, в което лицето е заемало съответната длъжност повече от две години. Чл. 13. (1) Мандатът на членовете на изпълнителния съвет може да бъде прекратен предсрочно със заповед на министъра на образованието и науката при: 1. постъпване на писмено заявление от лицето, заемащо позицията; 2. фактическа невъзможност лицето да изпълнява задълженията си, продължила повече от 6 месеца, или системно неизпълнение на същите; 3. настъпване на някое от обстоятелствата по чл. 12, ал. 3 ; 4. влизане в сила на акт, с който е установен конфликт на интереси по Закона за противодействие на корупцията ; 5. смърт на лицето. (2) При настъпване на някое от обстоятелствата по ал. 1 се определя по реда на правилника лице, което довършва мандата на съответната позиция. Чл. 14. Изпълнителният съвет: 1. подпомага министъра на образованието и науката при провеждане на политиката за развитие на научните изследвания и иновациите в съответствие с националните стратегически и програмни документи, имащи отношение към развитието на научните изследвания и иновациите в България; 2. осъществява научноизследователската част от управлението на дейността на Фонда, като ръководи и провежда дейностите по планиране, организиране и оценяване на научните конкурси на Фонда; 3. предлага за утвърждаване от министъра на образованието и науката тригодишната оперативна програма на Фонда за периода на съответната средносрочна бюджетна прогноза; 4. ежегодно одобрява и представя на министъра на образованието и науката годишен отчет за дейността на Фонда; 5. одобрява проект на бюджет на Фонда за следващата година в рамките на утвърдените средства за развитие на научни изследвания и иновации по закона за държавния бюджет и го предлага на министъра на образованието и науката до 31 януари на текущата година; 6. взема решение за новите конкурси, които да бъдат включени в тригодишната оперативна програма на Фонда; 7. одобрява правила за определяне състава на научно-експертните комисии, избира техните членове и приема отчетите за тяхната работа; 8. одобрява правила за допустимите разходи за различните видове конкурси и указания за изразходване и отчитане на средствата, предоставени от Фонда, по предложение на управителя; 9. взема решения за откриване на конкурсните процедури и одобрява конкурсната документация, включваща и методика за оценка и класиране на проекти; 10. за всеки конкурс утвърждава списък с класираните проекти, които са одобрени за финансиране; 11. одобрява критерии за оценяване на изпълнението на проектите и правила за текущ контрол на изпълнението на договорите за финансиране на проекти; 12. взема решения за разходването на средствата съобразно условията на чл. 33, ал. 1 и 2 от Закона за насърчаване на научните изследвания и иновациите и този правилник; 13. взема решения, свързани със защитата и управлението на интелектуалната собственост на Фонда; 14. осъществява контрол върху набирането и изразходването на средствата на Фонда; 15. при необходимост предлага промени в Правилника на Фонда. Чл. 15. (1) Изпълнителният съвет взема решения с мнозинство от повече от половината от поименния си състав, освен ако в този правилник не е предвидено друго. (2) В заседанията на изпълнителния съвет участва и управителят с право на съвещателен глас. (3) За заседанията на изпълнителния съвет се води протокол. Протоколът се подписва от председателя и от членовете на изпълнителния съвет, включително от тези с особено мнение, и от секретаря на изпълнителния съвет - служител на Фонда. Протоколите и приложенията към тях се съхраняват във Фонда и са с публичен достъп. Протоколите се публикуват на интернет страницата на Фонда не по-късно от три седмици след заседанието. (4) Членовете на изпълнителния съвет отговарят солидарно за имуществените вреди, които са причинили виновно на Фонда. Чл. 16. (1) Председателят на изпълнителния съвет получава месечно възнаграждение в размер 1800 лв., а останалите членове на изпълнителния съвет, с изключение на представителите на Министерството на образованието и науката и Министерството на иновациите и растежа, получават месечно възнаграждение в размер 85 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. (2) Възнаграждението по ал. 1 се индексира с обявената политика по доходите на държавната администрация за съответната година. Чл. 17. В своята дейност изпълнителният съвет може да се подпомага чрез консултации и препоръки от национални или чуждестранни експерти в съответните научни области. Раздел III. Председател на изпълнителния съвет Чл. 18. (1) Председателят на изпълнителния съвет се избира между неговите членове с тайно гласуване за срока на мандата на съвета с право на още един мандат. За един мандат се счита времето, в което лицето е заемало съответната позиция повече от две години. За избран се смята кандидатът, получил най-малко две трети от гласовете на всички членове на изпълнителния съвет. (2) Председателят на изпълнителния съвет определя дневния ред, свиква и ръководи заседанията на изпълнителния съвет. (3) При осъществяване на своите функции председателят на изпълнителния съвет се подпомага от заместник-председател, който се избира съгласно ал. 1. Заместник-председателят изпълнява функциите на председател на изпълнителния съвет в случаите на отсъствие на председателя. Раздел IV. Управител Чл. 19. (1) Управителят на Фонда се определя след проведен от министъра на образованието и науката конкурс, който сключва договор за управление с него за срок четири години. (2) Управителят на Фонда трябва да има опит в управление или мониторинг и контрол на проекти или програми в областта на научните изследвания или на научните организации или на висшите училища. (3) За управителя се прилагат изискванията по чл. 12, ал. 3 . (4) Управителят може да бъде освободен по преценка на министъра на образованието и науката преди изтичане срока на договора по ал. 1, както и при настъпване на някое от условията на чл. 13, ал. 1 . (5) При освобождаването му по реда на ал. 4 или при временна невъзможност да изпълнява задълженията си повече от 30 дни министърът на образованието и науката определя временен управител в съответствие с изискванията по ал. 3 и по препоръка на изпълнителния съвет. Временният управител изпълнява задълженията на управителя до отпадане на временната невъзможност за изпълнение на задълженията му или до определянето на нов управител след проведен конкурс. Чл. 20. (1) Управителят на Фонда отговаря за административното и финансовото управление на Фонда и за законосъобразността на решенията му. (2) В изпълнение на правомощията по ал. 1 управителят: 1. представлява Фонда; 2. организира и ръководи оперативната дейност на Фонда в съответствие с приетите от изпълнителния съвет решения; 3. въз основа на решение на изпълнителния съвет по чл. 14, т. 6 изготвя тригодишната оперативна програма и я представя за одобрение на изпълнителния съвет; 4. изготвя годишния отчет за дейността на Фонда и го представя за одобрение на изпълнителния съвет; 5. изготвя проекта на бюджет на Фонда и го представя за одобрение на изпълнителния съвет; 6. за всеки конкурс предлага на изпълнителния съвет проект на конкурсна документация, изготвен от работна група съгласно чл. 48, ал. 3 ; 7. открива със заповед конкурсите на Фонда въз основа на решенията на изпълнителния съвет и тригодишната оперативна програма; 8. сключва договорите за предоставяне на средства от Фонда; 9. упражнява контрол по процедурите за мониторинг и оценка на изпълнението на финансираните проекти; 10. представя на изпълнителния съвет информация за текущото изпълнение на решенията на съвета и за изразходването на средствата на Фонда; 11. може да създава експертни работни групи за изпълнение на дейности по Рамковата програма по чл. 4, т. 4 за конкретни задачи след решение на изпълнителния съвет; 12. решава всички останали финансови и административни въпроси, които не са от изключителната компетентност на изпълнителния съвет или на научно-експертните комисии. (3) Управителят назначава държавните служители и сключва договорите с лицата, работещи по трудово правоотношение във Фонда, изменя и прекратява служебните и трудовите правоотношения с тях. (4) Управителят може да сключва договори с национални или чуждестранни експерти за подпомагане дейността на Фонда след съгласуване с изпълнителния съвет. Експертите получават възнаграждение, определено от изпълнителния съвет. (5) В изпълнение на решенията на изпълнителния съвет управителят сключва договори с национални, чуждестранни или международни организации за съвместни програми, обмен на опит или други дейности, свързани с изпълнението на целите на Фонда. (6) Управителят на Фонда е администратор на държавна помощ по смисъла на Закона за държавните помощи . (7) При отсъствие за не повече от 30 дни управителят на Фонда определя със заповед за всеки конкретен случай служител на Фонда, който да изпълнява функциите му. Със заповедта се определят правомощията на изпълняващия функциите служител. Чл. 21. (1) Конкурсът за заемане на позицията \"управител\" се обявява със заповед на министъра, в която се определят: 1. минималните и специфичните изисквания, на които трябва да отговаря кандидатът за управител, кратко описание на задълженията и размера на възнаграждението; 2. начинът за провеждане на конкурса и методиката на оценка; 3. необходимите документи за участие в конкурса, които включват концепция за управлението на Фонда и доказателства за изпълнението на изискванията по т. 1, както и мястото и срокът за подаването им. (2) Обявяването на конкурса се извършва чрез публикуване на обявление едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (3) Срокът по ал. 1, т. 3 не може да бъде по-кратък от 14 дни от датата на обявяването на конкурса. Чл. 22. Кандидатите подават писмено заявление и приложения към него съгласно обявлението по чл. 21, ал. 2 . Заявления, подадени след изтичане на срока, посочен в обявлението, не се разглеждат. До участие в конкурса не се допускат лица, които не са представили всички необходими документи или представените документи не удостоверяват изпълнението на изискванията. Чл. 23. (1) След изтичане на срока по чл. 21, ал. 1, т. 3 министърът на образованието и науката със заповед определя комисия, която организира и провежда конкурса. В комисията се включват служители на Министерството на образованието и науката, единият от които е лице с юридическо образование, както и представители на изпълнителния съвет на Фонда по писмено предложение на председателя на съвета. (2) Работата на комисията се ръководи и организира от председател, който е служител на Министерството на образованието и науката. (3) След преглеждане на постъпилите документи всеки член на конкурсната комисия попълва декларация за липса на личен интерес от провеждането на конкурса и липса на отношения с някого от кандидатите, които пораждат основателни съмнения в неговата безпристрастност. (4) След преглеждане на постъпилите документи комисията взема решение, в което посочва допуснатите кандидати, недопуснатите кандидати и основанията за недопускането им. Въз основа на решението се изготвят списъци с допуснатите и недопуснатите кандидати, които се подписват от председателя на комисията. (5) Списъците с допуснатите и недопуснатите кандидати се обявяват чрез публикуване едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му до 10 работни дни от изтичане на срока по чл. 21, ал. 1, т. 3 . До 5 работни дни след обявяването им всеки недопуснат кандидат може да подаде възражение до министъра на образованието и науката. Министърът приема или отхвърля възражението в срок до 5 работни дни от постъпването му, като писмено уведомява кандидата за взетото решение. Чл. 24. (1) След изтичането на срока за подаване на възражение по чл. 23, ал. 5 , съответно след произнасянето по него на министъра на образованието и науката, конкурсът с допуснатите кандидати продължава с оценяване на писмената концепция на кандидата за организацията и дейността на Фонда. (2) В срок до 7 работни дни след изтичане на сроковете по чл. 23, ал. 5 комисията оценява концепцията на всеки кандидат съгласно методиката за оценка по чл. 21, ал. 1, т. 2 и изготвя списъци с допуснатите и недопуснатите кандидати до последния етап на конкурса в съответствие с резултата от оценяването. Списъците, както и датата и часът за провеждане на следващ етап от конкурса се обявяват чрез едновременно публикуване на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. Чл. 25. Последният етап от конкурса представлява събеседване с комисията, което включва защита на концепцията и допълнителни въпроси. Чл. 26. (1) Комисията класира кандидатите въз основа на получената крайна оценка, формирана от оценката на концепцията по чл. 24, ал. 2 и оценката от проведеното събеседване по чл. 25 . Комисията не класира кандидати, чиято крайна оценка е под минималния брой точки, определен в методиката за оценка по чл. 21, ал. 1, т. 2 . Комисията представя доклад до министъра на образованието и науката с предложение за сключване на договор за управление с класирания на първо място кандидат. (2) В случай че никой от явилите се кандидати не е класиран, комисията отразява това в доклада и предлага насрочването на нов конкурс. (3) Резултатите от проведения конкурс се публикуват на видно място едновременно в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (4) В срок до 15 работни дни от предложението на комисията министърът на образованието и науката сключва договор за управление с кандидата, класиран на първо място. Ако в този срок кандидатът не се яви за сключване на договор без уважителни причини, договор се сключва с класирания на второ място кандидат. Ако и класираният на второ място кандидат не се яви в нов срок от 15 работни дни за сключване на договор без уважителни причини, се насрочва нов конкурс. (5) При наличие на уважителни причини, които възпрепятстват явяването на някого от кандидатите по ал. 4, договорът за управление се сключва в срок до 30 работни дни от предложението на комисията до министъра на образованието и науката. (6) Всеки некласиран на първо място кандидат може да подаде възражение до министъра на образованието и науката в срок до 5 работни дни от публикуване на резултатите по ал. 3. Министърът се произнася до 5 работни дни, като при наличие на основателно възражение за допуснато съществено нарушение на условията и реда за провеждане на конкурсната процедура тя се прекратява и се насрочва нов конкурс. (7) Когато в резултат на проведения конкурс не е сключен договор с кандидата в срока по ал. 4, съответно по ал. 5, министърът на образованието и науката насрочва нов конкурс до един месец от изтичането на срока. (8) В случаите по ал. 7 действащият управител продължава да изпълнява функциите си до определяне на нов управител. Раздел V. Научно-експертни комисии Чл. 27. (1) Временните и постоянните научно-експертни комисии се състоят от хабилитирани лица. (2) Научно-експертните комисии осъществяват дейностите, определени в Закона за насърчаване на научните изследвания и иновациите , този правилник и решенията на изпълнителния съвет. Чл. 28. (1) Членовете на научно-експертните комисии се определят с решение на изпълнителния съвет в съответствие с правилата по чл. 14, т. 7 и трябва: 1. да отговарят на минималните изисквания, определени в приложението към чл. 8, ал. 2 ; 2. да са ръководили или да са участвали в национални или международни научни проекти; 3. да са заявили желание да участват в постоянна научно-експертна комисия за съответния мандатен период или във временна научно-експертна комисия за съответния конкурс. (2) За членовете на научно-експертните комисии се прилагат изискванията по чл. 12, ал. 3, т. 1 - 6 . (3) Управителят сключва договори с членовете на научно-експертните комисии. (4) Членовете на временната научно-експертна комисия не могат да участват самостоятелно и/или като ръководители или членове на научни колективи, които кандидатстват с проекти, за чието оценяване е определена комисията, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценяваните от тях проекти. (5) Членовете на временната научно-експертна комисия декларират липса на обстоятелствата по ал. 4 след получаване на информация за състава на колективите на проектите, които ще оценяват. (6) Членовете на постоянните научно-експертни комисии не могат да оценяват изпълнението на текущи проекти, в които участват самостоятелно и/или като членове на научни колективи, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценявания от тях проект. (7) Членовете на постоянните научно-експертни комисии декларират липса на обстоятелствата по ал. 6 преди всяко заседание. (8) Фондът провежда обучение на членовете на научно-експертните комисии при встъпването им в длъжност. Чл. 29. (1) Член на научно-експертна комисия се освобождава предсрочно при условията на чл. 13, ал. 1 при отсъствия от три последователни заседания на комисията без уважителна причина, както и при нарушаване изискванията на чл. 28, ал. 4 и 6 . (2) Решението за освобождаване се взема от изпълнителния съвет по доклад на управителя на Фонда. Изпълнителният съвет определя нов член на научно-експертната комисия по реда на чл. 28 . (3) Предложение за освобождаване на член на научно-експертна комисия, който не изпълнява задълженията си, може да направи научна организация, поне трима ръководители на проекти, друг член на същата научно-експертна комисия или член на изпълнителния съвет от същата научна област, от която е комисията. Чл. 30. (1) Работата на научно-експертните комисии се организира от председател, който: 1. ръководи заседанията и подписва протоколите с приетите решения; 2. внася за разглеждане от изпълнителния съвет докладите на научно-експертната комисия; 3. представя за разглеждане от управителя решения, становища, предложения или доклади на научно-експертната комисия. (2) В отсъствие на председателя функциите му се изпълняват от заместник-председател. (3) Председателят и заместник-председателят се избират с тайно гласуване измежду членовете на съответната научно-експертна комисия. Избран е кандидат, получил повече от половината от гласовете на всички членове на научно-експертната комисия. Чл. 31. (1) Заседанията на научно-експертните комисии са редовни, ако в тях участват две трети от поименния състав. Научно-експертните комисии могат да провеждат и неприсъствени заседания. (2) Решенията се вземат с обикновено мнозинство от поименния състав. (3) За заседанието на научно-експертната комисия се води протокол. Протоколът се подписва от председателя и секретаря на комисията, както и от всички членове на научно-експертната комисия, включително с особено мнение. (4) Протоколите по ал. 3 се съхраняват за срок 5 години след окончателното приключване на изпълнението на всички проекти от съответния конкурс. Чл. 32. Научно-експертните комисии осъществяват дейността си по правила, приети от изпълнителния съвет по предложение на управителя на Фонда. Чл. 33. Председателят на научно-експертна комисия получава месечно възнаграждение в размер 80 на сто от възнаграждението на председателя на изпълнителния съвет, а останалите членове на научно-експертната комисия получават месечно възнаграждение в размер 67 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. Чл. 34. (1) Постоянните научно-експертни комисии извършват анализ и оценка на изпълнението на финансираните конкурсни проекти в съответните научни области. (2) Постоянните научно-експертни комисии са в състав от 5 до 9 членове и имат мандат четири години. Членовете на постоянните научно-експертни комисии са с право на не повече от два последователни мандата. (3) Постоянна научно-експертна комисия се създава за всяка от научните области по чл. 5, ал. 5 . (4) За проекти по двустранно и международно сътрудничество се създава постоянна научно-експертна комисия. (5) С решение на изпълнителния съвет една постоянна научно-експертна комисия може да отговаря за повече от една научна област. (6) За всеки проект постоянната научно-експертна комисия определя свой член за отговорник за мониторинг и контрол на изпълнението на проекта, както и за междинното и окончателното оценяване на проекта въз основа на правила и критерии, приети от изпълнителния съвет. (7) Постоянните научно-експертни комисии провеждат редовни заседания до 10 пъти годишно по график, утвърден от изпълнителния съвет. С решение на изпълнителния съвет или управителя комисиите могат да провеждат извънредни заседания. Чл. 35. (1) Временните научно-експертни комисии организират оценяването и извършват класирането на научноизследователските проекти в конкурсите, провеждани от Фонда. (2) Временните научно-експертни комисии са в състав от 5 до 9 членове. (3) Временните научно-експертни комисии се избират не по-късно от две седмици преди изтичане на срока за подаване на проектните предложения за съответния конкурс и действат до подписване на договорите за финансиране на проекти за конкурса. Раздел VI. Администрация на Фонда Чл. 36. (1) Дейността на Фонда се подпомага от администрация, която според разпределението на дейностите е обща и специализирана. (2) Общата администрация е организирана в дирекция \"Административно управление\", която подпомага и технически осигурява дейността на органите за управление на Фонда, на специализираната администрация, както и изпълнява дейности по административното обслужване на физическите и юридическите лица. (3) Специализираната администрация е организирана в дирекция \"Координационни дейности\", която подпомага дейността на органите за управление на Фонда, като организира и координира провеждането на конкурсните сесии във Фонда. (4) Общата численост на персонала на Фонда е 15 щатни бройки. Чл. 37. (1) Административното ръководство на администрацията на Фонда се осъществява от главен секретар. (2) Главният секретар: 1. координира и контролира функционирането и дейността на дирекциите, разпределението на задачите и точното спазване на нормативните актове и законните разпореждания на управителя; 2. отговаря за планирането и отчетността при изпълнението на ежегодните цели на Фонда; 3. следи за организацията на работа и реда за документооборота във Фонда; 4. координира дейността по стопанисването и управлението на държавната собственост, предоставена на Фонда; 5. следи за законосъобразното и целесъобразното разходване на финансовите и материалните средства, предоставени на Фонда; 6. координира процеса на атестирането на служителите на Фонда; 7. организира изготвянето на ежегоден доклад за състоянието на администрацията и го представя пред управителя; 8. осъществява комуникацията и координира взаимодействието с администрациите на други държавни органи; 9. организира дейностите по работа с предложенията, сигналите, жалбите и молбите на граждани и по административното обслужване на физически и юридически лица; предоставя писмени отговори по молби и запитвания на граждани, физически и юридически лица; 10. изпълнява и други дейности съгласно длъжностната си характеристика и възложени му от управителя. Чл. 38. Дирекция \"Административно управление\": 1. обезпечава управлението на човешките ресурси; 2. организира и осъществява деловодното обслужване на Фонда; 3. представя информация на граждани и юридически лица за движението на преписки по подадени от тях молби, жалби, сигнали и предложения; 4. систематизира, архивира и съхранява документи и други материали на Фонда; организира изпълнението на дейностите по планирането и управлението на финансовите средства на Фонда; 5. осигурява финансово-счетоводното обслужване на Фонда; 6. организира материално-техническото снабдяване, управлението и стопанисването на собствеността на Фонда; 7. обобщава и подпомага дейността по подготовка на годишния отчет на Фонда. Чл. 39. Дирекция \"Координационни дейности\": 1. организира и координира провеждането на конкурсните сесии във Фонда; 2. подпомага и организира дейността на научно-експертните комисии; 3. изготвя справки във връзка с дейността на научно-експертните комисии при поискване от управителя; 4. изготвя отговори до съответните кореспонденти във връзка с осъществяване предмета на дейност на Фонда; 5. обработва, подготвя заведените писмени отчети, съпътстваща документация, преписки, възражения и други за научно-експертните комисии, както и следи за спазването на сроковете; 6. подпомага технически научно-експертните комисии при извършване на анализ и оценка на изпълнение на междинните етапи на финансираните конкурсни проекти и на окончателните резултати за завършените проекти; 7. изготвя протоколи на заседанията на научно-експертните комисии; 8. подпомага дейността на изпълнителния съвет и на оценителите по проекти; 9. администрира постъпилите проектни предложения, както и финансираните проекти в системата за управление на националните инвестиции; 10. поддържа базите данни по чл. 7 . Глава трета. ДЕЙНОСТ НА ФОНДА Раздел I. Общи разпоредби Чл. 40. (1) Дейността на Фонда се осъществява въз основа на тригодишна оперативна програма. (2) Тригодишната оперативна програма се изготвя в съответствие с Рамковата програма за научни изследвания и иновации . (3) Проектът на програма се разработва от управителя на Фонда, отчитайки общите насоки за приоритетите в нея, определени от министъра на образованието и науката въз основа на препоръки и становища на Съвета за иновации и научни изследвания. Програмата се приема от изпълнителния съвет, който я предлага за утвърждаване от министъра на образованието и науката. Преди утвърждаването министърът на образованието и науката я изпраща за съгласуване на министъра на иновациите и растежа. (4) В срок до края на февруари на първата година за съответния период изпълнителният съвет предлага проекта на тригодишна програма за утвърждаване от министъра на образованието и науката. (5) При необходимост тригодишната оперативна програма се актуализира по реда на приемането и. (6) Утвърдената тригодишна оперативна програма се публикува на интернет страницата на Фонда. Чл. 41. Тригодишната оперативна програма съдържа цели, показатели за изпълнение и план за предстоящите за периода дейности и съответното им финансиране на основата на ясни и измерими цели и политики в хода на бюджетната процедура и в средносрочен период, което ще допринесе за оптималното управление на финансовите средства, в рамките на общите бюджетни параметри за съответната година и за периода на съответната средносрочна бюджетна прогноза. Чл. 42. (1) Тригодишната оперативна програма включва: 1. новите конкурси, включително тематичните конкурси, и национални научноизследователски програми, които ще бъдат открити през периода, за всеки от които се посочва: а) вид и наименование на конкурсите и програмите; б) допустими участници; в) приложим към тях режим на държавните помощи; г) индикативна сума за финансиране на конкурсите и програмите според съответната средносрочна бюджетна прогноза; д) критерии за оценка; е) индикативен срок за откриване на конкурсите и програмите; ж) максимален срок за изпълнение на проектите и програмите; з) целеви индикатори за резултатите от финансираните проекти и програми; 2. текущи договори от предходни години, за всяка от които се посочва: а) етап от реализацията им; б) размер на договореното финансиране за периода; в) мониторинг на изпълнението им; 3. финансиране на проекти и програми от проведени конкурси, по които са постъпили основателни възражения и са класирани по реда на чл. 72 в рамките на разчетените средства по бюджета на Фонда за съответната година; 4. предвидените разходи за оценяване на новите конкурси и за междинно и окончателно отчитане на проекти от предходни години в размер не повече от седем процента от средствата, предвидени за финансиране на съответния конкурс; 5. показателите за отчитане и оценка на изпълнението на тригодишната оперативна програма; 6. разходите за издръжка на Фонда. (2) В тригодишната оперативна програма се включват и конкурси за проекти по програми за двустранно сътрудничество или други научноизследователски проекти, свързани с международни споразумения, договори или програми. Чл. 43. (1) Средствата на Фонда се разходват за: 1. изпълнение на Националната стратегия за развитие на научни изследвания; 2. целево финансиране на национални научни програми; 3. финансиране на фундаментални и приложни научни изследвания; 4. изграждане и поддържане на научноизследователска инфраструктура; 5. пълно или частично финансиране на научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз; 6. осигуряване на пълно или частично финансиране за изпълнение на или участие в проекти и програми, свързани с научни изследвания, на висши училища, научни организации, учени, млади учени, постдокторанти или колективи от учени от висши училища или научни организации; 7. подпомагане издаването на рецензирани и индексирани български научни периодични издания с цел разпространение на научни знания; 8. организиране и провеждане на форуми, свързани с обмен на научни знания; 9. придобиване и поддържане на права на интелектуалната собственост в резултат на научноизследователска дейност, включително за разходи, свързани с придобиване и поддържане на патенти на висши училища и научни организации; 10. издръжка за дейността на Фонда. (2) Финансирането по ал. 1 може да се осъществява и в партньорство с други институции, организации и финансиращи органи. Чл. 44. (1) Фондът подкрепя според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора проекти за насърчаване и развитие на научните изследвания, като предоставя целеви финансови средства въз основа на следните видове конкурси: 1. тематични конкурси по научните области, определени в чл. 5, ал. 5 , Рамковата програма за научни изследвания и иновации по чл. 4, т. 4 или по приоритетните направления на Националната стратегия за развитие на научните изследвания; 2. национални научноизследователски програми, определени от Министерския съвет. (2) Средствата за всеки конкурс по ал. 1, т. 1 се разпределят от изпълнителния съвет по съответните направления или научни области на конкурса. (3) За тематичните конкурси се избират временни научно-експертни комисии за всяко включено в конкурса тематично направление или научна област. С решение на изпълнителния съвет една комисия може да отговаря за повече от една научна област или за проектни предложения от различни конкурси. Чл. 45. Фондът подкрепя и/или организира според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора конкурси за проекти по програми за двустранно сътрудничество или други проекти, свързани с международни споразумения и договори. Чл. 46. (1) Националните научни програми, приети с решение на Министерския съвет, които финансира Фондът, могат да бъдат: 1. за финансиране на проекти на конкурсен принцип; 2. национални научни програми за постигане на специфична цел, без провеждане на конкурсна процедура. (2) Фондът може да предоставя експертни становища при разработване на националните научни програми. (3) За процедурите, условията за изпълнение и отчитане на националните научни програми по ал. 1, т. 1, както и за сключването на договори за финансирането им, се прилага редът, предвиден в този Правилник. (4) За процедурите и условията за изпълнение и отчитане на националните научни програми по ал. 1, т. 2, както и за сключването на договори за финансирането им, се прилага редът, посочен в тях. (5) За всяка национална научна програма по ал. 1, т. 2 изпълнителният съвет на Фонда приема решение за състава на експертната работна група, която осъществява мониторинг и контрол на изпълнението на програмата, освен ако в програмата е предвиден друг ред за това. В състава на групата се включват учени, отговарящи на изискванията за членове на постоянни научно-експертни комисии и експерти от организации, които са потенциални ползватели на очакваните резултати от програмата. (6) Членовете на експертната работна група с изключение на потенциалните ползватели на резултатите от програмите получават възнаграждение за дейността си от средствата за администриране и мониторинг, определени в програмата. Размерът на възнаграждението се определя с решението по ал. 5. Чл. 47. (1) Предоставянето на финансови средства от Фонда може да се извърши без провеждане на конкурсна процедура и за научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз. (2) В случаите по ал. 1 и в съответствие с чл. 34, ал. 2, т. 2 от ЗННИИ научноизследователските проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз, се финансират с целева национална научна програма. (3) В националната научна програма се определят условията за допустимост, приоритетите за финансиране, начинът за провеждане на процедурата и размерът на средствата. (4) Средствата по програмата могат да се актуализират в зависимост от допустимите за финансиране проекти. Раздел II. Общи условия за организиране на конкурси Чл. 48. (1) Изпълнителният съвет взема решение за провеждане на конкурсна процедура, с което одобрява конкурсната документация, съдържаща: 1. покана към кандидатите за участие в конкурса; 2. насоки за кандидатстване в конкурса и методика за оценка; 3. образци на документите за кандидатстване. (2) Въз основа на решението по ал. 1 и в срока, определен с решението на изпълнителния съвет, управителят издава заповед за откриване на конкурсната процедура, която съдържа: 1. наименование на конкурса; 2. общ размер на финансовите средства, които ще се предоставят; 3. срок за подаване на документите; 4. размер на минималното и максималното финансиране на отделни проекти; 5. критерии за допустимост на кандидатите и дейностите; 6. режим на държавна помощ, по която се отпуска финансирането; 7. критерии и показатели за оценка; 8. допълнителни изисквания към кандидатите и техните проекти, ако такива са предвидени в насоките. (3) Конкурсната документация по ал. 1 се подготвя от работна група, определена с решение на изпълнителния съвет. Работната група включва членове на изпълнителния съвет, управителя и служители на Фонда. Работната група може да включва и външни експерти по реда на чл. 28, ал. 3 . Документацията се съгласува с министъра на финансите за съответствие с правилата по държавните помощи, ако това се изисква за съответната процедура. Чл. 49. Поканата към кандидатите за участие в конкурса съдържа: 1. наименование и вид на конкурса; 2. приоритети за определените тематични направления или научни области, ако има такива; 3. срок и начин за подаване на документите за участие в конкурса; 4. общ размер на финансовите средства и разпределението им по тематичните направления или научните области, когато е приложимо; 5. размер на минималното и максималното финансиране на отделен проект; 6. минимален процент на съфинансиране от кандидатите, ако такъв се предвижда; 7. допустимата продължителност на проектите; 8. критерии за допустимост на кандидатите и дейностите; 9. режим на държавна помощ, по която се отпуска финансирането; 10. критерии и показатели за оценка; 11. допълнителни изисквания към кандидатите и техните проекти, ако такива са предвидени в насоките. Чл. 50. (1) Насоките за кандидатстване в конкурса определят най-малко: 1. целите на конкурса, включително приоритети, ако има такива; 2. финансовите условия; 3. условията за допустимост на кандидатите и дейностите; 4. общите правила за изпълнение на проектите и контрола върху разходването на средствата; 5. указанията към кандидатите за начина на кандидатстване и срока за подаване на документите за участие в конкурса; 6. етапите и начина за оценяване; 7. методиката за оценяване и класиране на проектите; 8. образеца на договора за финансиране. (2) Изпълнителният съвет може да включи в насоките на конкурса допълнителни изисквания, съответстващи на спецификата на конкурса, свързани с научната компетентност на колектива в областта на планираните изследвания и ресурсите за научна дейност на базовата организация. Чл. 51. Образците на документите за кандидатстване включват: 1. образец на проектното предложение; 2. образец на финансовия план; 3. образци на други документи съгласно Насоките за кандидатстване в конкурса. Чл. 52. (1) Конкурсната документация, съдържаща покана към кандидатите за участие в конкурси, насоки за кандидатстване в конкурса и методика за оценка, както и образци на документи за кандидатстване се публикуват на интернет страницата на Фонда и на интернет страницата на Министерството на образованието и науката не по-късно от 45 дни преди крайния срок за подаване на документите за участие в конкурса. (2) След публикуване насоките за кандидатстване в конкурса могат да се изменят само за отстраняване на допусната явна фактическа или техническа грешка. (3) За конкурси, възложени от министъра на образованието и науката или с решение на Министерския съвет, обявени на интернет страницата на Фонда и на интернет страницата на Министерството на образованието и науката, крайният срок за подаване на документите за участие в тях не може да бъде по-кратък от 14 дни от датата на обявлението. Чл. 53. (1) Проектното предложение по чл. 51, т. 1 включва административно и научно описание на проекта. (2) Административното описание на проекта се изготвя на български и на английски език и включва: 1. наименование на конкурса; 2. основна научна област или тематично направление, в което проектът кандидатства, и до две допълнителни научни области или направления при интердисциплинарни проекти, както и приоритети, ако има такива; 3. заглавие и резюме на проекта; 4. вид на планираните изследвания, определени съгласно чл. 5, ал. 3 , а когато проектът обхваща различни видове изследвания, това се описва в проектното предложение; 5. базова организация и партньори, ако има такива; 6. име и адрес на ръководителя на научния колектив; 7. списък на членовете на научния колектив в съответствие с Насоките за кандидатстване в конкурса; 8. искана сума за изпълнение на проекта и разпределение между базова организация и партньори, ако има такива. (3) Научното описание на проекта се изготвя на език, определен в Насоките за кандидатстване в конкурса, и включва детайлно описание на проекта, съдържащо най-малко: 1. анализ на състоянието на изследванията по проблема; 2. цели на проекта и работни хипотези; 3. средства и методи за постигане на целите; 4. работен план на изследванията и на дейностите, изпълнявани от участниците в проекта и членовете на научния колектив; 5. очаквани резултати, включително научни публикации; 6. обоснован финансов план; 7. план за реализация и разпространение на резултатите от научния проект; 8. описание на научния колектив, на ръководителя на проекта и на научната организация; 9. мерки за спазване на принципа на отворената наука по чл. 5 от ЗННИИ ; 10. посочване на базова организация, когато един проект се изпълнява съвместно от няколко организации. (4) Проектното предложение може да бъде представено само на български език, когато такава възможност е предвидена в Насоките за кандидатстване в конкурса. (5) За конкурси във връзка с чл. 43, ал. 1, т. 7 и 8 проектните предложения не включват научно описание, а само техническо описание на предвидените дейности. Чл. 54. (1) Финансовият план на проекта по чл. 51, т. 2 може да включва: 1. преки допустими разходи, в т.ч. за: а) персонал; б) командировки; в) дълготрайни материални и нематериални активи, включително апаратура; г) външни услуги, пряко свързани с изпълнението на проекта; д) материали, консумативи и други допустими разходи, пряко свързани с изпълнението на проекта; 2. непреки допустими разходи - разходи за обслужване на проекта от базовата организация и партньорските организации, участващи в проекта; 3. разходи за одит на проекта. (2) Към финансовия план се представя финансова обосновка на исканите средства по видове разходи за всеки от етапите на проекта, ако такива са предвидени. (3) В Насоките за кандидатстване в конкурса се определят допустимите разходи по ал. 1. Могат да бъдат определени ограничения за отделните групи разходи, както и други групи допустими разходи, при спазване разпоредбите на приложимото законодателство. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, видовете разходи във финансовия план и правилата за тяхното изразходване се определят в Насоките за кандидатстване съобразно изискванията на съответния режим за държавна помощ. Чл. 55. (1) Разходи, направени преди подписване на договор за финансиране на проекта, са недопустими. (2) Разходи, направени със средства, предоставени от Фонда в периода между етапите на проекта, ако има такива, са допустими и се отчитат при отчитане на следващия етап на проекта. (3) Авансово направени разходи със собствени средства на бенефициента в периода между етапите на проекта са допустими и се отчитат при отчитане на следващия етап на проекта освен в случаите на незадоволителна оценка или прекратяване на проекта. Раздел III. Условия за участие, изисквания към кандидатите и проектните предложения Чл. 56. (1) В конкурсите на Фонда могат да участват учени или колективи от учени от установени в България научни организации - юридически лица, които извършват научни изследвания в съответствие с действащото законодателство. В национални научни програми, когато е изрично посочено, се допуска участие на учени, подкрепени от установени в България научни организации. (2) Когато в научния колектив се включват учени от две или повече научни организации, в научното описание на проекта се отбелязват дейностите, които ще бъдат осъществени от учените от всяка от научните организации. (3) В случаите по ал. 2 се представя споразумение за партньорство, с което се определят базовата научна организация, която представя проектно предложение пред Фонда, разпределението на дейностите и задачите между партньорите, както и предварително финансово разпределение на средствата по проекта между партньорите по етапи. Съответните суми се описват при обосновката на финансовия план. (4) Споразумението за партньорство по ал. 3 се подписва от ръководителите на организациите партньори и от ръководителя на научния колектив. Споразумението се представя като приложение към проектното предложение на български и на английски език с изключение на случаите по чл. 53, ал. 4 , които се представят само на български език. (5) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, в Насоките за кандидатстване в конкурса се определят условията за допустимост и недопустимост на кандидатите съобразно изискванията на съответния режим за държавна помощ. Чл. 57. (1) Членове на научни колективи могат да бъдат учени, притежаващи доказана научна компетентност, квалификация и опит, съответстващи на целите на проекта, както и млади учени, докторанти, постдокторанти и студенти. (2) В научните колективи могат да участват и учени от установени в чужбина научни организации. Финансовите средства за тяхното участие включват само разходи за командировки до базовата или партньорските организации, свързани с изпълнението на проекта. Чл. 58. (1) Ръководител на научния колектив може да бъде учен, притежаващ образователната и научна степен \"доктор\" или научната степен \"доктор на науките\", както и да е с доказана научна компетентност, квалификация и опит, съответстващи на целите на проекта. За всеки конкурс изпълнителният съвет може да определи допълнителни изисквания към ръководителите на научни колективи. (2) Ръководителят на научния колектив го представлява пред Фонда, пред базовата организация и пред партньорите. (3) Един учен може да ръководи едновременно не повече от два проекта, финансирани въз основа на конкурси по чл. 44 . (4) При определянето на броя проекти по ал. 3 се отчитат само проектите, за които не е предаден окончателен отчет към датата на подаване на проектното предложение. (5) Обстоятелствата по ал. 3 се проверяват служебно от Фонда. (6) Ръководителят на проекта трябва да бъде назначен на трудов договор към базовата организация, което се удостоверява с подписване на декларация, когато това се изисква от условията на конкурса. Чл. 59. (1) Проекти с продължителност до две години се изпълняват на един етап и се отчитат само с окончателен отчет. (2) Проекти с продължителност от три или четири години се изпълняват на два равни по продължителност етапа, като продължаването на проекта за втория етап зависи от оценката на междинния отчет. (3) Проекти с продължителност над четири години се изпълняват на три етапа с продължителност, определена в Насоките за кандидатстване в конкурса, като продължаването на проекта за втория и третия етап зависи от оценката на междинните отчети. Чл. 60. (1) Дейностите по проекта се групират на работни пакети. Работните пакети, които включват изпълнение на научноизследователски дейности, задължително предвиждат достигане до един или няколко научни резултата. (2) Очакваните резултати на проектите трябва да са ясни, измерими и проверими при тяхното междинно и крайно отчитане съгласно Правилника за наблюдение и оценка на научноизследователската дейност, осъществявана от висшите училища и научните организации, както и на дейността на Фонд \"Научни изследвания\" . Те трябва задължително да предвиждат за всеки етап от проекта приети научни публикации в списание с импакт фактор/ранг, а за проекти в областта на обществените и хуманитарните науки - публикация в реферирано и индексирано списание или рецензирана студия, или част от монография. За проекти за индустриални научни изследвания или експериментално развитие очакваните резултати могат да предвиждат заявка за патент или друга форма на защита на интелектуална собственост при спазване на условията на Рамката за държавна помощ за научни изследвания, развитие и иновации (режимите, определени в т. 20 и 21 на Рамката ), а именно - дейностите да са неикономически дейности, които в своята същност да са независими научни изследвания, извършени от научна организация или научноизследователска инфраструктура, и всички приходи от тях да се реинвестират в основните дейности на научна организация или научноизследователска инфраструктура. Независими научни изследвания са тези изследвания, които не са възложени от предприятия или не са свързани с предоставяне на услуги на предприятия. (3) Когато към датата на подаване на проектното предложение членове на научния колектив участват или са участвали през предходните пет години в проекти, финансирани от Фонда, в проектното предложение задължително се посочват номерата, темите и получените оценки за изпълнението на тези проекти. (4) В проектното предложение ръководителят на научния колектив може да посочи до двама учени от страната или чужбина, които да не бъдат включени като оценители на проекта. При определяне на независимите оценители съответната временна научно-експертна комисия се съобразява с искането на ръководителя на научния колектив. Чл. 61. Проектните предложения се подават от името на ръководителя на научния колектив по начин, определен в Насоките за кандидатстване в конкурса. Чл. 62. (1) Кандидатите могат да поискат разяснения от Фонда по конкурсната документация до 10 дни преди изтичането на срока за подаване на проектните предложения. (2) Постъпилите въпроси и отговорите се публикуват на интернет страницата на Фонда не по-късно от 5 дни от получаване на искането. В разясненията не се посочва информация за лицата, които са ги поискали. Раздел IV. Допускане, оценяване и класиране на проектите Чл. 63. (1) Съответната временна научно-експертна комисия със съдействието на служители на Фонда проверява постъпилите проектни предложения за административно съответствие и допустимост по следните критерии: 1. наличие на проектно предложение, включващо административно и научно описание на проекта, както и всички приложения, определени в Насоките за кандидатстване в конкурса; 2. съответствие на проектното предложение с изискванията, определени в Насоките за кандидатстване в конкурса, и със заявената основна научна област/тематично направление на конкурса; 3. определянето на проектното предложение като излизащо извън обхвата на Рамката за държавни помощи за научни изследвания, развитие и иновации или съответствие на проектното предложение с режима за държавните помощи за съответния конкурс по методика, определена в Насоките за кандидатстване в конкурса; 4. липсата на изискуеми публични задължения на кандидатите за получаване на финансови средства от Фонда, което се установява по реда на чл. 87, ал. 11 от Данъчно-осигурителния процесуален кодекс . (2) След приключване на проверката по ал. 1 управителят на Фонда уведомява ръководителите на научни колективи, чиито проектни предложения не отговарят на едно или повече от изискванията, определени в Насоките за кандидатстване в конкурса. Несъответствията могат да бъдат отстранени в срок до 10 работни дни след уведомяването, като не се допуска промяна на научното описание. Ако несъответствията бъдат отстранени, проектното предложение се допуска до следващия етап на оценката. (3) След изтичане на срока за отстраняване на несъответствията по ал. 2 временната научно-експертна комисия изготвя списък на проектните предложения, които не са допуснати до научно оценяване, който се публикува на интернет страницата на Фонда. Чл. 64. (1) Организирането на оценяването и класирането на постъпилите проектни предложения се извършват от временната научно-експертна комисия. (2) При интердисциплинарни проекти предложението се разглежда от временната научно-експертна комисия по основната научна област или тематично направление на проекта, заявена в проектното предложение. Не се допуска прехвърляне на проектно предложение за разглеждане в научна област или тематично направление, които не са посочени като основни, освен при писмено заявление на ръководителя на научния колектив в рамките на процедурата по чл. 63, ал. 2 . Чл. 65. (1) Оценяването на проектите се извършва съгласно методиката за оценка и класиране на проектите, определена в Насоките за кандидатстване в конкурса, включваща най-малко следните критерии: 1. насоченост на изследванията в съответствие с националните стратегически документи за развитие на научните изследвания; 2. актуалност и значимост на научната проблематика; 3. съотносимост с регионалните, националните и европейските приоритети в областта на научните изследвания; 4. качество на научните изследвания, които са предмет на проекта; 5. очаквани резултати, свързани с получаването на нови знания и с възможностите за практическото им прилагане или за решаване на социални проблеми; 6. капацитет на научния колектив, на ръководителя на проекта и на научната организация за изпълнение на планираните научни изследвания; 7. реалистичност на работната програма; 8. законосъобразност, икономичност, целесъобразност и балансираност на разходите. (2) Оценяването на проектите включва следните етапи: 1. научно оценяване на проектните предложения; 2. формиране на комплексна оценка на проектните предложения и класиране на проектните предложения с оценка, по-висока от минималната. Чл. 66. (1) Оценяването на проектните предложения се извършва от национални и чуждестранни независими оценители, които са включени в базата данни по чл. 7, ал. 1, т. 2 за съответната година. Оценителите трябва да отговарят на минималните изисквания, определени в приложението към чл. 8, ал. 2 . (2) Един независим оценител може да оценява не повече от пет проектни предложения в рамките на един конкурс. (3) Оценяването на проектните предложения от тематични направления или научни области в случаите по чл. 53, ал. 4 може да се извърши и само от национални независими оценители. Чл. 67. (1) Независим оценител не може да оценява проекти в дадено тематично направление или научна област на конкурс, когато участва като ръководител или член на научен колектив на проектно предложение в същото тематично направление или научна област на конкурса. (2) Независим оценител не може да оценява проект: 1. на организация, в която работи по трудов договор или в която изпълнява дейности по граждански договор през последните три години, с изключение на случаите, когато гражданският договор е за участие като външен член в научно жури по Закона за развитието на академичния състав в Република България или с ментор за провеждане на практическо обучение по проекти, финансирани от бюджета на ЕС; 2. когато е свързано лице по смисъла на § 1, т. 17 от допълнителните разпоредби на Закона за насърчаване на научните изследвания и иновациите с някого от членовете на екипа на оценявания от него проект; 3. когато има съвместни научни публикации или съвместен проект, финансиран от Фонда през последните пет години, с ръководителя или с член на научния колектив на проекта. (3) Членовете на изпълнителния съвет или на временните научно-експертни комисии не могат да бъдат оценители на проектни предложения по време на мандата си. Членовете на временните научно-експертни комисии могат да участват със съвещателен глас в заседанията на оценителите за постигане на консенсус в крайната оценка на проекти в случаите по чл. 70, т. 3 . Чл. 68. (1) По методика, приета от изпълнителния съвет, временната научно-експертна комисия определя оценителите по съответните научни области/тематични направления от базата данни по чл. 7, ал. 1, т. 2 , като за всяко от проектните предложения посочва оценителите със: 1. специфична компетентност по проблематиката на проекта; 2. обща компетентност в съответната научна област. (2) Временната научно-експертна комисия определя чрез жребий оценителите за всяко едно проектно предложение по реда на ал. 1, т. 1. Броят оценители за един проект се определя в Насоките за кандидатстване в конкурса. За всяко проектно предложение се определя и резервен оценител. (3) Ако по реда на ал. 2 не могат да бъдат определени оценители със специфична компетентност, временната научно-експертна комисия определя такива с обща компетентност от базата данни по чл. 7, ал. 1, т. 2 за съответната научна област. (4) Проектни предложения за съфинансиране на проекти по международни програми, включващи независимо научно оценяване на проекта от европейска или международна организация, не се оценяват научно от оценители, а се приема положителната оценка на оценяващата организация. (5) Оценяването на проектни предложения по национални научни програми на конкурсен принцип, одобрени с решение на Министерския съвет, се провежда по посочения в тях ред. (6) За конкурси във връзка с чл. 43, ал. 1, т. 7 и 8 проектните предложения, които не включват научно описание, се разглеждат само от временната научно-експертна комисия. Чл. 69. (1) За всяко проектно предложение съответната временна научно-експертна комисия определя докладчик - член на комисията, който след решението на временната научно-експертна комисия по чл. 68, ал. 2 или 3 уведомява определените независими оценители и им изпраща: 1. Насоките за кандидатстване в конкурса по чл. 50, ал. 1 ; 2. подаденото проектно предложение в електронен формат; 3. връзката към информацията в базите данни на Фонда за ръководителя на научния колектив на проекта и неговите текущи или завършили през последните три години проекти. (2) Избраните оценители декларират липса на обстоятелствата по чл. 67, ал. 2, т. 2 , както и че не са членове на колектива на екипа на оценявания от тях проект за проектите, за които са определени. (3) При подаване на декларация с невярно съдържание по ал. 2 оценителят губи право да оценява проектни предложения, както и да участва в проекти, финансирани от Фонда, за срок пет години. (4) Определените независими оценители са анонимни за всички лица с изключение на членовете и секретаря на съответната временна научно-експертна комисия, както и на другите оценители на проектното предложение в случаите по чл. 70, т. 3 . (5) Определените независими оценители подписват декларации за конфиденциалност. (6) В срок, определен в Насоките за кандидатстване, всеки независим оценител изготвя в електронен формат оценка на съответното проектно предложение, която съдържа: 1. преценка за допустимостта на предвидените дейности и разходи и за типа на предвидените научни изследвания; 2. оценка на проектното предложение по точкова система съгласно критериите за научна оценка на проектните предложения и мотиви за определените точки по всеки критерий; 3. препоръки за промени в работната програма и/или във финансовия план на проекта, ако прецени, че такива са необходими. Чл. 70. След постъпване на оценките съответната временна научно-експертна комисия ги разглежда поотделно за всяко проектно предложение, като: 1. установява съответствието на определените точки с мотивите по всеки критерий и с методиката за оценка на проектите и сравнява оценките на оценителите; 2. при наличие на съответствие и при разлика между числовите оценки на оценителите, по-малка от определена в методиката стойност, формира комплексна числова оценка на проекта като средноаритметично от оценките на оценителите; 3. при липса на съответствие по т. 1 за някоя от оценките експертната карта се връща на оценителя, който в определен от изпълнителния съвет срок изпраща коригирана карта; ако картата не бъде представена в този срок или не бъде коригирана за отстраняване на несъответствията, временната научно-експертна комисия предлага да не се изплаща възнаграждение на оценителя и взема решение проектното предложение да се изпрати за оценяване на друг оценител; 4. при разлика в индивидуалните оценки повече от определената в методиката стойност организира обсъждане между оценителите, при което оценителите имат възможност да променят оценките си и мотивите към тях, като представят нова карта за научна оценка на проектното предложение; комплексната числова оценка за проектното предложение се определя като средноаритметично на получените оценки. Чл. 71. (1) След извършване на оценяването по чл. 69 и 70 временните научно-експертни комисии: 1. извършват класиране на проектните предложения в низходящ ред на комплексната числова оценка; 2. изготвят списък на проектните предложения за финансиране в рамките на предварително определените средства. (2) Не се класират проектни предложения, получили по-малък брой точки от минималния праг, определен в Насоките за кандидатстване в конкурса. (3) Ако независими оценители са предложили промени във финансовия план на проект, съответната временна научно-експертна комисия разглежда аргументацията за тях и ги отчита напълно или частично или ги отхвърля при предложението си за финансиране. (4) Ако след изготвяне на списъка на проектните предложения за финансиране по ал. 1, т. 2 останат проектни предложения, които са оценени по-високо от минималния праг, но не са предложени за финансиране поради изчерпване на предвидените средства за съответното тематично направление или научна област, тези проектни предложения се включват в списък с резервни проектни предложения. (5) За извършените дейности по организацията на оценяването и класирането на проектните предложения временната научно-експертна комисия изготвя доклад до изпълнителния съвет, към който прилага решенията по ал. 1 и 4. (6) Член на временна научно-експертна комисия може да изрази особено мнение в писмен вид, което се представя в тридневен срок след заседанието на комисията, на което е прието класирането на проектите за конкурса, като то става неразделна част от решението. Чл. 72. (1) След постъпване на доклада на съответната временна научно-експертна комисия с решение на изпълнителния съвет се одобряват класирането, списъкът на проектите за финансиране и списъкът на резервните проекти. (2) Решението на изпълнителния съвет се публикува на интернет страницата на Фонда в срок три работни дни от приемането му от изпълнителния съвет. Към решението се прилага списък на класираните проекти, съдържащ следната информация: 1. заглавие на проекта; 2. базова организация и партньорски организации, ако има такива; 3. ръководител на научния колектив; 4. комплексна числена оценка на проекта. (3) За одобрените за финансиране проекти в срок до 30 работни дни след подписване на договорите за финансиране се публикуват и общият размер на отпуснатото финансиране, резюмето на проекта и списъкът на членовете на научния колектив. (4) Ако проектните предложения, които са оценени по-високо от минималния праг, не са достатъчни за изразходване на предвидените средства за определено тематично направление или научна област, останалата сума се разпределя от изпълнителния съвет за финансиране на резервни проектни предложения от други тематични направления или научни области на същия конкурс. (5) Решението по ал. 1 се взема не по-късно от 15 седмици след изтичане на срока за подаване на проектни предложения с изключение на тези по процедурата по чл. 74 , за които решението се взема не по-късно от 18 седмици след изтичане на срока за подаване на проектни предложения. Периодите от 1 до 31 август и от 23 декември до 3 януари не се включват в тези срокове. Чл. 73. (1) В срок, определен в Насоките за кандидатстване в конкурса, след приемане на решението по чл. 72, ал. 1 управителят изпраща на ръководителите на научните колективи получените научни оценки, мотивите към тях и комплексната числова оценка на представеното от тях проектно предложение. (2) При установяване на техническо несъответствие в текста на научната оценка в срок две седмици след получаване на научната оценка ръководителят на проектното предложение може да подаде мотивирано възражение до управителя. (3) При наличие на постъпили възражения срещу оценките по проектните предложения изпълнителният съвет взема решение за създаване на експертна комисия по възраженията, която да разгледа постъпилите възражения. В комисията участват от трима до петима експерти, отговарящи на изискванията за членове на научно-експертни комисии. Правилата за определяне на състава и за работата на комисията се приемат с решение на изпълнителния съвет и се публикуват на интернет страницата на Фонда. За участието си в комисията членовете и получават възнаграждение в съответствие с чл. 33. (4) Ако при разглеждане на възраженията комисията установи, че има ясни доказателства за допуснати технически грешки по даден критерий на оценката, изпраща проектното предложение за оценяване на друг независим оценител, който прави нова оценка по съответния критерий в съответствие с насоките и методиката на конкурса. (5) Крайната оценка за проектното предложение се определя, като се коригира оценката по критерия, за който е възразено, в съответствие с оценката по ал. 4. (6) За проекти, получили при крайната оценка равен или по-висок брой точки от последния финансиран в дадената научна област проект, се прави общо класиране на проектите по ал. 4 за конкурса. При класирането проектните предложения се подреждат според стойността, с която променената оценка надвишава стойността на последния финансиран проект в дадената научна област. Финансирането на проектите се осъществява по низходящ ред на класирането в рамките на утвърдената тригодишна оперативна програма и бюджет за тази цел. (7) Процедурата по ал. 4 - 6 не се прилага за проекти по двустранно сътрудничество или по международни програми с участие на други финансиращи организации. Чл. 74. (1) По решение на изпълнителния съвет оценяването на проектни предложения по конкурси с минимална сума на проекта над определена от изпълнителния съвет стойност може да включва два етапа: 1. оценяване от независими оценители; 2. защита на проектните предложения, преминали първия етап. (2) Оценяването по ал. 1, т. 1 се извършва при условията и по реда на чл. 63 - 71 , като оценителите могат да правят препоръки за промяна в работната програма и/или финансовия план на проекта. Проектите се оценяват от учени, участвали през последните 5 години в процедури по оценяване към Рамковите програми на ЕС като независими оценители, с изключение на случаите по чл. 53, ал. 4 . (3) Защитата на проектни предложения по ал. 1, т. 2 се извършва за проекти, получили оценка от първия етап над определения в Насоките за кандидатстване в конкурса минимален праг. Въз основа на препоръките на независимите оценители научните колективи, допуснати до втория етап на оценяването, могат да правят промени в подаденото проектно предложение. (4) Защитата на проектните предложения включва представяне на проекта от ръководителя на научния колектив пред съответната временна научно-експертна комисия, отговори на въпроси и на препоръките на независимите оценители. (5) За защитата на проектните предложения се води протокол и аудиозапис, въз основа на които независимите оценители определят оценката си за втория етап от оценяването. (6) Проектите се класират въз основа на средната стойност на оценката от първия и втория етап на оценяването. (7) Одобрението на проектите за финансиране се осъществява по реда на чл. 72 . Чл. 75. (1) Независимите оценители получават възнаграждение въз основа на сключен договор с управителя на Фонда. Размерът на възнаграждението за извършената научноизследователска експертиза за съответния проект зависи от типа на конкурса и се определя от управителя на Фонда по предложение на изпълнителния съвет, като то не може да бъде по-малко от 270 лв. и по-голямо от 540 лв. (2) Възнаграждението на оценителите по националните научни програми на конкурсен принцип се определя от управителя на Фонда по предложение на изпълнителния съвет в рамките на средствата за оценяване и администриране, определени в програмата, като за тях не се прилагат ограниченията по ал. 1. (3) Възнаграждението не се изплаща, ако по вина на независимия оценител оценката не е предадена в предвидения в Насоките за кандидатстване в конкурса срок или при решение на изпълнителния съвет във връзка с чл. 70, т. 3 . (4) Оценяването на проектните предложения и междинното и окончателното оценяване на финансирани проекти са неразделна част от научните изследвания. Дейността на независимите оценители е специфична научноизследователска дейност, свързана с определяне характеристиките на проектите, и може да включва препоръки за подобряване качеството на научните изследвания. Раздел V. Договор за финансиране Чл. 76. (1) За одобрените проекти управителят сключва договор за предоставяне на финансиране, който задължително съдържа: 1. страни по договора: а) Фонд \"Научни изследвания\"; б) изпълнители по договора - базова организация и ръководител на научния колектив; 2. предмет на договора, включващ входящ номер и наименование на проекта; 3. период за изпълнение; 4. финансови ангажименти по договора; 5. работна програма; 6. план за управление на научните данни; 7. партньори по проекта, ако има такива; 8. списък на научния колектив. (2) Проектното предложение, споразумението за партньорство (ако е приложимо) и планът за управление на научните данни са неразделна част от договора. (3) В договора се определя редът за възстановяване на недължимо платени и надплатени суми, както и на неизразходваните, неправомерно получените или неправомерно усвоените средства. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, договорът включва съответните изисквания на приложимото законодателство, които гарантират спазването на условията на режима за държавни помощи за съответния проект. Чл. 77. В случаите, когато средства за финансиране на проекти и дейности се предоставят изцяло или частично от други организации, условията и редът за финансиране се определят съгласувано с финансиращата организация при спазване на разпоредбите на Закона за насърчаване на научните изследвания и иновациите и на този правилник. Чл. 78. (1) В срок до 10 работни дни от решението на изпълнителния съвет за определяне на съответния проект за финансиране управителят на Фонда отправя покана до ръководителя на научния колектив за сключване на договор за финансиране на проекта. Ръководителят на научния колектив уведомява останалите изпълнители по чл. 76, ал. 1, т. 1 за сключване на договора. (2) Договорът се сключва не по-късно от две седмици след поканата по ал. 1. Подписването му може да се отложи с не повече от един месец по мотивирано искане на ръководителя на научния колектив или на ръководителя на научната организация. (3) Договорът се сключва за цялата сума по проекта, предвидена в решението на изпълнителния съвет, и за целия период за неговото изпълнение. (4) В случай че съответната временна научно-експертна комисия е предвидила промени в работната програма или във финансовия план, отчитайки забележки на независимите оценители, и тези промени са одобрени от изпълнителния съвет, ръководителят на научния колектив се уведомява за тях заедно с поканата по ал. 1 и тези промени се отразяват в договора. (5) Преди подписването на договора членовете на временната научно-експертна комисия: 1. удостоверяват съответствието на договора с подаденото проектно предложение по отношение на неговото съдържание съгласно чл. 76, ал. 1 и с промените по ал. 4; 2. извършват кръстосана проверка на дейностите, предвидени в проекта, с оглед на избягване на двойно финансиране на дейности по методика, приета от изпълнителния съвет. Чл. 79. Ако ръководител на научен колектив или на базова организация, чийто проект е одобрен за финансиране, откаже сключването на договор, след изтичане на срока по чл. 78, ал. 2 управителят на Фонда отправя покана до следващия от списъка с резервните проекти в съответната научна област, но не по-късно от 10 работни дни преди приключване на съответната финансова година. Чл. 80. (1) Средствата за изпълнение на проекта се предоставят при условия и по ред, определени в договора за неговото изпълнение. (2) До 20 работни дни след подписване на договора Фондът превежда авансово предвидените суми за първия етап от изпълнението на проекта. Чл. 81. Финансовите средства по проекта се изразходват законосъобразно и целесъобразно съгласно предвидените във финансовия план групи разходи. Чл. 82. При публикуване на научни резултати, получени във връзка с изпълнението на проекти, финансирани от Фонда, в научни публикации, в публикувани резюмета на материали от форуми членовете на научния колектив отбелязват, че съответният резултат е постигнат по проект, финансиран от Фонда, и ако условията на изданието позволяват, посочват номера на договора. Чл. 83. (1) Всяко изменение на договора за финансиране е предмет на допълнително писмено споразумение, освен когато в този правилник е предвидено друго. Допълнителното споразумение се подписва от управителя на Фонда след решение на изпълнителния съвет. (2) Допълнително споразумение не може да има за цел или за последица промяна на договора, която може да постави под съмнение решението за финансиране на проекта или да доведе до неравностойно отношение към кандидатите, както и до увеличаване размера на одобреното финансиране. (3) Искания за изменение се изпращат от изпълнителя до управителя на Фонда не по-късно от два месеца преди крайната дата за изпълнение на проекта или на съответния етап. (4) Измененията в договорите за финансиране по национални научни програми се уреждат в Насоките за кандидатстване в конкурса и в договорите за финансирането им. Чл. 84. (1) При изпълнението на проекта ръководителят на научния колектив може да прави промени във финансовия план чрез прехвърляне между различните групи допустими преки разходи, при условие че преразпределението не надвишава 20 процента от общия размер на допустимите преки разходи за съответния етап на проекта. (2) В случаите по ал. 1 ръководителят на научния колектив писмено уведомява ръководителя на базовата организация и партньорите, ако има такива, и управителя на Фонда. Уведомлението се прилага към съответния финансов отчет, без да се подписва допълнително споразумение към договора за финансиране. Това преразпределение следва да се подаде в отчета за етапа, за който е направено. (3) Редът по ал. 1 се прилага и при прехвърляне на средства за следващ етап на проекта или за използване на средства в периода до получаване на финансирането за следващия етап при наличие на неизразходвани средства от отчитания етап. При необходимост в периода до получаване на финансиране за следващ етап могат да бъдат използвани собствени средства на организацията. В тези случаи финансовите средства се отчитат във финансовия отчет за следващия етап. При незадоволителна оценка на проекта за отчитания етап всички средства, получени от Фонда и изразходвани по реда на тази алинея, се възстановяват на Фонда. (4) В случай че са необходими промени във финансовия план, предвиждащи преразпределение, надвишаващо 20 процента, но не повече от 30 процента от допустимите преки разходи по проекта за определен етап, промените се осъществяват по реда на чл. 83 . (5) При промените по ал. 1, 2 или 3 не могат да се нарушават ограниченията върху изразходване на финансовите средства, посочени в този правилник или в Насоките за кандидатстване в конкурса. Промените не могат да са свързани или да водят до преразпределение на средства между партньорите, ако има такива. Чл. 85. (1) Не се допускат промени в работната програма на проекта, които засягат повече от 30 процента от планираните дейности и/или очакваните резултати, или промени, които водят до промяна на вида на изследванията съгласно чл. 5, ал. 3 . (2) Промени, засягащи по-малко от 20 процента от планираните дейности и/или очакваните резултати за съответния етап от проекта, могат да се извършат след писмено мотивирано уведомление от ръководителя на научния колектив до управителя на Фонда. В този случай не се подписва допълнително споразумение към договора за финансиране. (3) Промени, засягащи повече от 20 процента, но не повече от 30 процента от планираните дейности и/или очакваните резултати, могат да се извършат по реда на чл. 83 . Чл. 86. (1) Промени в състава на научния колектив на проекта се допускат по изключение в интерес на изпълнението му и могат да бъдат направени въз основа на мотивирано предложение на ръководителя и/или на научния колектив, утвърдено от ръководителя на базовата организация, и на партньорите, ако има такива. Към предложението се прилага писмено съгласие на напускащите и/или на новите членове на колектива. Членове на изпълнителния съвет, взел решение за финансиране на проекта, на временната научно-експертна комисия, оценявала проектни предложения по съответния конкурс, или оценители по тематичното направление или научната област на конкурса не могат да бъдат предлагани за нови членове на колектива. (2) В случай че ръководител на научен колектив е престанал да отговаря на предварително обявените изисквания за съответната позиция или не е в състояние да изпълнява своите задължения по проекта, ръководителят на базовата организация съвместно с партньорите, ако има такива, и останалите членове на научния колектив, притежаващи образователна и научна степен \"доктор\", вземат решение, с което предлагат неговата замяна с учен, притежаващ еквивалентни или по-високи квалификация, умения и опит. Ученият, предложен за нов ръководител, трябва да е бил член на научния колектив при подаване на проектното предложение и да отговаря на условията за ръководител на проект. (3) Решение по предложението по ал. 1 се взема от съответната постоянна научно-експертна комисия, като не се подписва допълнително споразумение. Замяна на ръководител на научен колектив по ал. 2 се осъществява с решение на изпълнителния съвет и сключване на допълнително споразумение към договора. (4) Докторанти, отчислени с право на защита, както и участници в колектива, защитили докторска степен, които преустановяват трудови правоотношения с базовата организация, могат да се заменят с нови членове на колектива с уведомително писмо от ръководителя на проекта. Към писмото се прилага писмено съгласие на напускащите и на новите членове на колектива. Чл. 87. (1) При забавяне от научен, технически или друг характер, налагащо удължаване срока за изпълнение на проекта или на етап от проекта, ръководителят на научния колектив съгласувано с ръководителя на базовата организация и партньорите, ако има такива, уведомява писмено управителя на Фонда и мотивирано иска удължаване на срока за изпълнение на проекта или съответния етап, като посочва крайната дата, на която ще бъде представен съответният отчет. (2) В случай че исканото удължение по ал. 1 е до девет месеца, срокът се удължава, без да се подписва допълнително споразумение. (3) В случай че исканото удължение по ал. 1 е по-голямо от девет месеца, но не повече от 18 месеца, удължаването може да се извърши с решение на изпълнителния съвет по предложение на съответната постоянна научно-експертна комисия след обсъждане на мотивите за исканото удължение с ръководителя на научния колектив. Раздел VI. Анализ, контрол и оценка на изпълнението на финансираните проекти Чл. 88. (1) Анализът, контролът и оценката на изпълнението на финансираните от Фонда проекти се осъществяват от постоянните научно-експертни комисии въз основа на правила и критерии, приети от изпълнителния съвет. Правилата включват и механизми за мониторинг на изпълнението и текущ и последващ контрол по отношение на приложимия режим за държавни помощи. (2) След сключването на договорите по всеки конкурс изпълнителният съвет разпределя финансираните проекти на постоянните научно-експертни комисии в съответствие с тяхната компетентност. Интердисциплинарните проекти се разпределят на постоянната научно-експертна комисия по основната научна област, която при обсъждането на отчетите може да покани представители на постоянни научно-експертни комисии по допълнителните научни области. (3) При изпълнение на задълженията си по ал. 1 постоянните научно-експертни комисии осъществяват проверки в базовата организация или партньорските организации за изпълнение на дейностите по проекта или за резултатите от него. Чл. 89. В двумесечен срок след публикуване на решението на изпълнителния съвет за финансиране на проектите за всеки конкурс управителят организира информационна среща с ръководителите на научните колективи и счетоводителите, отговорни за финансовото обслужване на проектите, на която финансови специалисти от Фонда представят и разясняват указания за управление и отчитане на финансовите средства, предоставени от Фонда. Чл. 90. (1) За всеки финансиран проект на интернет страницата на Фонда се създава връзка към интернет страница на проекта чрез електронната страница на базовата организация. (2) Страницата на проекта е с публичен достъп и съдържа информация по чл. 53, ал. 2 , както и: 1. описание на очакваните резултати; 2. постигнати резултати от изпълнението на проекта по етапи, ако проектът се изпълнява на етапи, и кратък анализ на тяхната приложимост, в т. ч.: а) списък на научните публикации, изработени във връзка с проекта, с интернет връзка към публикациите в електронната страница на списанието, в което са публикувани, и/или към публично достъпни електронни копия на публикациите в Портала за отворена наука съгласно чл. 78, ал. 1 от ЗННИИ , а за издания, публикувани само в печатен вид, се публикуват началната страница, страницата с отбелязано финансиране от Фонда и други страници по желание на научния колектив; б) интернет връзка към публично достъпните научни данни, за които е приложимо; в) за проекти за индустриални научни изследвания или експериментално развитие се публикува и заявка за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации, а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура; 3. друга информация, свързана с проекта, като предложения за индустриални или други полезни за обществото приложения на резултатите. (3) Ръководителят на научния колектив отговаря за създаването и обновяването на страницата на проекта. Информацията се съхранява за срока по чл. 31, ал. 4 . Чл. 91. (1) Ръководителите на научни колективи представят в сроковете, предвидени в договора: 1. междинни научни и финансови отчети за изпълнението на проекта; 2. окончателен научен и финансов отчет за изпълнението на проекта. (2) Междинен научен и финансов отчет се изготвя за всеки етап от изпълнението на проекта, когато такива са предвидени, а при необходимост може да включва и актуализирана работна програма и актуализиран финансов план на проекта за следващия етап. (3) Окончателен научен и финансов отчет се изготвя за цялостното изпълнение на проекта. (4) В отчетите се включва информация за промените, направени по реда на чл. 84 - 87 . (5) Ако междинен или окончателен отчет по проект не бъде предаден до два месеца след изтичане на определения срок по ал. 1, Фондът предприема действия, предвидени в договора за финансиране. Ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда до предаване на отчета. (6) Ако междинен или окончателен отчет по проект не бъде предаден до шест месеца след изтичане на определения срок по ал. 1, Фондът предприема действия за възстановяване изцяло на сумата за съответния отчетен период от базовата организация и партньорските организации, ако има такива. Ако забавянето се дължи на непредаден научен отчет, ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда за срок три години. (7) В срока за представяне на окончателния финансов отчет се възстановяват на Фонда и неизразходваните средства по проекта, а когато финансовият одит на отчета на проекта е осъществен от одитор, определен от базовата организация по проекта, в същия срок се възстановяват и сумите, определени като недопустими или непризнати разходи. Чл. 92. (1) Научният отчет се представя на български език, а в определени в Насоките за кандидатстване или в договора за финансиране на проекта случаи - и на английски език, и включва: 1. кратко описание на осъществените изследвания или дейности по всеки от работните пакети, описание на постигнатото по всеки от очакваните научни резултати за дадения етап и обяснение на причините, ако част от очакваните резултати не са постигнати; 2. списък на научните публикации (публикувани и/или приети за печат), включващи научни изследвания, финансирани по проекта, отговарящи на изискването по чл. 82 , както и копия на хартиен или електронен носител от тези публикации; в случаите, при които една публикация се отчита в повече от един проект, финансиран от Фонда или друг източник от страната, това се описва в отчета, като се отбелязва приносът на всеки от проектите за публикацията в проценти; 3. списък на участията в научни форуми или посещения в научни организации в чужбина, на които са представени резултати от проекта; 4. отчет за изпълнение на плана за реализация и разпространение на резултатите от изпълнението на научния проект; 5. информация, която се публикува на интернет страницата на проекта съгласно чл. 90, ал. 2 . (2) Научният отчет се подписва от ръководителя и членовете на научния колектив, притежаващи образователната и научна степен \"доктор\". Чл. 93. (1) Финансовият отчет се представя на български език и включва необходимата счетоводна информация за преценка на допустимостта на направените разходи съгласно правилата по чл. 14, т. 8 . Към финансовия отчет се прилагат заверени копия на разходооправдателните документи за направените преки допустими разходи, върху които е отбелязано, че разходът е извършен по съответния проект. (2) Финансовият отчет се подписва от ръководителя и от главния счетоводител на базовата организация, както и от ръководителя на научния колектив. Чл. 94. (1) В зависимост от постигнатите резултати за всеки проект се поставя научна оценка, която може да бъде: 1. \"много добър\" - проекти, постигнали научните резултати и осъществили дейностите по работната програма на проекта за дадения етап над 90% от планираните, които са отразени в пълен обем или частично в публикувани или приети за печат научни публикации в авторитетни научни списания, попадащи в квартил 1 (Q1) или квартил 2 (Q2), отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 2. \"добър\" - проекти, постигнали основната част от научните резултати и осъществили основната част от дейностите по работната програма на проекта за дадения етап, но не по-малко от 70% от тях, които са отразени в публикувани или приети за печат научни публикации в списания с импакт фактор/ранг, отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 3. \"задоволителен\" - проекти, постигнали част от научните резултати за дадения етап и осъществили част от дейностите по работната програма на проекта, но не по-малко от 50% от тях, които са отразени в поне една публикувана или приета за печат научна публикация, отговаряща на изискването по чл. 82 ; при междинно отчитане постигнатите резултати трябва да дават възможност проектът да бъде продължен и успешно завършен; 4. \"незадоволителен\" - проекти, постигнали по-малко от 50% от очакваните резултати и от дейностите по работната програма на проекта, или при които липсват научни публикации по тематиката на проекта, поради което след междинното отчитане проектът не може да бъде продължен или завършен успешно. (2) За проекти, които се изпълняват по национални научни програми, по европейски програми или по програми за двустранно сътрудничество, оценяването се извършва и в съответствие със специфичните изисквания в насоките на съответния конкурс. (3) За проекти за индустриални научни изследвания или експериментално развитие като резултати от проекта се отчитат и заявки за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации , а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура. (4) Индивидуалните оценки се поставят от независими оценители. Броят независими оценители за всеки тип проекти се определя с правилата по чл. 88, ал. 1 . (5) Броят на независимите оценители на отчети на проекти, финансирани по конкурсите по чл. 45 , се определя от изпълнителния съвет за всеки тип конкурси. (6) Постоянната научно-експертна комисия или изпълнителният съвет може да връща еднократно междинни или окончателни отчети за корекции в срок до един месец при установени неточности, грешки или при неспазване на изискванията за изготвяне на отчети. Чл. 95. (1) За всеки проект постоянната научно-експертна комисия определя с решение независими оценители от базата данни по чл. 7, ал. 1, т. 2 , които са изразили съгласие да оценяват междинни и окончателни отчети на проекти. За всеки отчет се определят и резервни оценители. (2) При определянето на независимите оценители не се допуска наличие на обстоятелствата, посочени в чл. 67, ал. 2 . (3) Един независим оценител може да оценява не повече от осем отчета на проекти в рамките на една календарна година. (4) Независимите оценители са анонимни за колектива на проекта, както и за всички лица с изключение на членовете и секретаря на съответната постоянна научно-експертна комисия. Чл. 96. (1) Секретарят на постоянната научно-експертна комисия изпраща до независимите оценители: 1. уведомление за избора; 2. подробни указания за правилата и критериите за оценяване на изпълнението на проектите; 3. връзка към страниците по чл. 90, ал. 1 и към научните и финансовите отчети по проектите, които ще оценяват. (2) В срок, определен в правилата по чл. 88, ал. 1 , независимите оценители: 1. оценяват и мотивират оценките си за постигнатите научни резултати и изпълнението на проекта въз основа на информацията в научния отчет и публикуваните или приетите за печат научни публикации съгласно чл. 94 ; 2. изразяват становище за съответствие на финансовите разходи с условията на договора и с финансовия план, като отчитат направените в тях промени, ако има такива; 3. за проекти, оценени с оценка \"задоволителен\", изразяват становище дали проектът има потенциал да бъде продължен за следващия етап и с каква част да бъде намалена предвидената сума по договора за следващия етап на проекта; 4. при междинно отчитане може да препоръчат промени в работна програма или финансов план за следващия етап на проекта. Чл. 97. (1) Финансовите отчети на проектите се проверяват за допустимост за разходваните средства от одитор - експерт-счетоводител. Начинът за определяне на одитор се указва в Насоките за кандидатстване в конкурса. (2) При установяване на несъответствие или при необходимост от допълнителни разяснения одиторът информира писмено ръководителя на научния колектив и ръководителя на базовата организация, които могат да представят допълнителни разяснения и/или документи в срок до 14 дни след получаване на писмото. (3) Одиторът изготвя мотивиран доклад до управителя на Фонда и до съответната постоянна научно-експертна комисия, в който дава оценка за направените разходи. При установяване на неизразходвани, изразходвани в нарушение на финансовия план и/или неправомерно изразходвани средства определя размера на одобрените разходи и на средствата, подлежащи на прехвърляне за следващ етап или на възстановяване. (4) Фондът не може да изисква възстановяване на други средства с изключение на средствата, подлежащи на възстановяване съгласно ал. 3, или в случай на незадоволителна оценка след решение на изпълнителния съвет по чл. 101, ал. 4 . Чл. 98. (1) След постъпване на оценките по чл. 96, ал. 2 и на доклада по чл. 97, ал. 3 за всеки отчетен проект постоянната научно-експертна комисия установява съответствието на индивидуалните оценки с критериите за оценяване на изпълнението на проектите и при липса на съответствие уведомява оценителя да коригира несъответствието в едноседмичен срок от получаване на уведомлението. (2) Постоянната научно-експертна комисия разглежда доклада по чл. 97, ал. 3 и при необходимост изисква от одитора разяснения по направените констатации. (3) На основание индивидуалните оценки на независимите оценители постоянната научно-експертна комисия предлага на изпълнителния съвет решение за обща научна оценка на всеки проект, отчитайки критериите по чл. 94, ал. 1 . (4) Постоянната научно-експертна комисия представя на изпълнителния съвет доклад за приемане на общите научни оценки за всеки проект и предложение за окончателен размер на одобрените разходи по проекта. (5) Ако при приключване на проекта окончателният размер на одобрените разходи по ал. 4 е по-малък от получените, в доклада по ал. 4 се определя и размерът на средствата, подлежащи на възстановяване, както и сумата, възстановена на Фонда при условията и по реда на чл. 91, ал. 7 . Чл. 99. (1) Изпълнителният съвет разглежда доклада по чл. 98, ал. 4 на съответната постоянна научно-експертна комисия и за всеки проект приема решение, с което: 1. утвърждава общата оценка на междинния, съответно окончателния отчет; 2. утвърждава окончателния размер на одобрените разходи за съответния етап или за цялостното изпълнение на проекта, а в случаите по чл. 98, ал. 5 - и размера на средствата, подлежащи на възстановяване. (2) За междинни отчети на проекти, получили оценка \"много добър\" или \"добър\", изпълнителният съвет приема решение за отпускане на средствата за следващия етап на проектите в пълния размер, предвиден в договора. (3) За междинни отчети на проекти, получили оценка \"задоволителен\", изпълнителният съвет разглежда препоръките на независимите оценители и на съответната постоянна научно-експертна комисия и приема решение дали проектът да бъде продължен за следващ етап. Ако проектът се продължава, изпълнителният съвет намалява сумата за финансиране на следващия етап на проекта до не повече от 70 процента от средствата за следващия етап на проекта, предвидени в договора. (4) За проекти, получили оценка \"незадоволителен\", изпълнителният съвет приема решение за прекратяване на договора за финансиране на проекта, след като изслушва председателя на съответната постоянна научно-експертна комисия. Решението може да включва частично или пълно възстановяване на получените средства, включително и на тези за персонал. (5) Всички средства, за които е установена недопустимост и не са възстановени на Фонда при условията и по реда на чл. 91, ал. 7 , се възстановяват на Фонда в пълен размер в 10-дневен срок считано от датата, на която съответният изпълнител е уведомен за решението на изпълнителния съвет по ал. 1, т. 2. (6) Решенията по ал. 1 - 4 се съобщават от управителя на Фонда на изпълнителите по чл. 76, ал. 1, т. 1 б в петдневен срок след публикуване на протокола на изпълнителния съвет. (7) До 20 работни дни след приемане на решението на изпълнителния съвет по ал. 1 Фондът превежда съответните суми за следващия етап на проекта. Ако при приемане на решението на изпълнителния съвет тригодишната оперативна програма за съответния период не е утвърдена, изплащането се извършва до 20 работни дни след утвърждаването и. (8) Проектът се счита за приключен след утвърждаване от изпълнителния съвет на окончателна обща научна оценка и финансов отчет на проекта и възстановяване на средствата по ал. 4 или 5, ако има такива. За приключването на проекта управителят и изпълнителите подписват протокол. Чл. 100. (1) Решенията по чл. 99 се вземат не по-късно от 4 месеца след подаване на съответния отчет за междинни отчети и не по-късно от 6 месеца за окончателни отчети и се публикуват на интернет страницата на Фонда в протокола на изпълнителния съвет, в който е вписано решението. (2) Сроковете по ал. 1 спират да текат при връщане на отчета по проекта съгласно чл. 94, ал. 6 . Чл. 101. (1) Ръководителят на научния колектив и/или ръководителят на базовата организация могат в едномесечен срок от датата на получаване на уведомлението по чл. 99, ал. 6 да направят мотивирано възражение срещу решенията на изпълнителния съвет по чл. 99, ал. 1 или 4 . (2) На първото си заседание след постъпване на възражение срещу научната оценка на определен проект съответната постоянна научно-експертна комисия в присъствие на управителя на Фонда определя чрез жребий супероценител от база данни \"Оценители на проекти\" по чл. 7, ал. 1, т. 2 за съответната научна област, който отговаря на минималните изисквания съгласно приложението към чл. 8, ал. 2 . Супероценителят изготвя индивидуална оценка при условията и по реда на чл. 96, ал. 2 , преценява дали оценката на постоянната научно-експертна комисия е мотивирана и прави обосновано предложение за решение на изпълнителния съвет. (3) Възражение срещу решение за възстановяване на средства може да бъде подадено в случаите, при които одиторът на финансовия отчет е определен от Фонда. При подаване на такова възражение управителят на Фонда след съгласуване с председателя на съответната постоянна научно-експертна комисия определя независим одитор, който изготвя становище за допустимостта само на средствата, за които се възразява. (4) Въз основа на мотивираното становище на супероценителя изпълнителният съвет разглежда отново решението на постоянната научно-експертна комисия и оценките на оценителите и потвърждава или променя решението си по чл. 99, ал. 1, т. 1 . (5) Въз основа на становището на независимия одитор изпълнителният съвет потвърждава или променя решението си по чл. 99, ал. 1, т. 2 . (6) Срещу решенията по ал. 4 и 5 не може да се подава ново възражение. Чл. 102. (1) По предложение на постоянните научно-експертни комисии изпълнителният съвет определя до два най-успешни проекта от всеки приключил конкурс, които са постигнали най-добри резултати по отношение на целите на конкурса, като се отчита импакт факторът/рангът на списанията, в които са публикувани научните резултати, а за проекти в областта на обществените и хуманитарните науки - статиите, публикувани в реферирани или индексирани списания, както и в рецензирани студии или монографии. (2) Проекти, определени по ал. 1, се обявяват на интернет страницата на Фонда и ръководителят на научния колектив получава грамота от Фонда за най-успешен проект за съответния конкурс. (3) Ръководителите на научни колективи на проекти, получили незадоволителна научна оценка при междинно или крайно оценяване, се обявяват на интернет страницата на Фонда и нямат право да кандидатстват като ръководители или членове на колективи по проекти за срок три години считано от датата на решението на изпълнителния съвет по чл. 99, ал. 1, т. 1 . Раздел VII. Отчитане дейността на Фонда Чл. 103. (1) Ежегодно в срок до 31 март Фондът представя на министъра на образованието и науката годишен отчет за дейността си. (2) Годишният отчет за дейността на Фонда включва: 1. информация за наименованията на конкурсите за годината, предвиденото и одобреното финансиране по тях, броя кандидатствали и одобрени проекти и статистическа информация по научни области, научни организации и др.; 2. анализ и оценка на проведеното оценяване на проектите, както и на установените проблеми; 3. анализ и оценка на проведените оценявания на междинни отчети по текущи проекти и информация за продължените проекти по различните типове проекти; 4. анализ и оценка на проведените оценявания на окончателни отчети по проекти, общо финансиране по тях, посочване на положителни примери за успешни проекти и на проекти, за които са установени проблеми; 5. информация за това какъв дял от националната научна продукция в отделните научни области за предходната година съгласно международните бази данни WoS, Scopus и други бази данни е реализиран с финансовата подкрепа на Фонда; 6. информация за административните разходи на Фонда за годината; 7. общо заключение за дейността на Фонда през изминалата година и предприети или препоръчани мерки за подобряване дейността на Фонда. (3) Годишният отчет се публикува на интернет страницата на Фонда и се представя публично пред представители на научната общност от председателя на изпълнителния съвет и от управителя. Глава четвърта. ОРГАНИЗАЦИЯ НА РАБОТАТА И НА ДЕЙНОСТТА НА ФОНДА Раздел I. Организация на работата Чл. 104. (1) Организационното и административното обслужване на Фонда се осъществява от държавни служители и лица, работещи по трудово правоотношение. (2) Управителят на Фонда утвърждава длъжностното разписание, поименното разписание на длъжностите и длъжностните характеристики на служителите във Фонда. Чл. 105. (1) Управителят на Фонда издава правила за организацията на работата, за документооборота, както и други специфични разпоредби, свързани с административното управление на Фонда. (2) Управителят на Фонда възлага служебните преписки с резолюция до директорите на дирекции, която съдържа указание и срок за изпълнение. Чл. 106. (1) Работното време на служителите на Фонда е с променливи граници от 8,00 до 19,00 ч. с период на задължително присъствие от 10,00 до 16,00 ч. и задължително отработване на нормалната продължителност на 8-часовия работен ден. Обедната почивка е с продължителност 30 минути между 12,00 и 14,00 ч. (2) Установяването на работното време по ал. 1 и контролът по спазването му се определят с акт на управителя на Фонда. Чл. 107. (1) Документите, писмата и проектите, изпратени до Фонда от държавни органи, от юридически или физически лица, се завеждат в деловодството, като се отбелязва датата на получаването им. (2) При завеждането на документите се извършва проверка за наличието на всички посочени в тях материали и се образува служебна преписка. (3) Изходящите от фонда документи се съставят в два екземпляра, като вторият екземпляр съдържа инициалите и подписа на служителя, който е изготвил документа, като се посочва и датата. (4) При постъпили във Фонда или препратени по компетентност жалби и сигнали се предприемат действия за изпълнение на задълженията по реда на Административнопроцесуалния кодекс . Раздел II. Информационно осигуряване на дейността на Фонда Чл. 108. (1) В база данни \"Оценители на проекти\" по чл. 7, ал. 1, т. 2 се включват оценители от предходната година и експертите, заявили желание да се включат в базата данни през текущата година. До 1 март всяка година чрез интернет страницата си Фондът отправя покана до български и чуждестранни експерти да се регистрират в базата данни \"Оценители на проекти\". (2) Ежегодно изпълнителният съвет утвърждава списъка на потенциалните оценители, изготвен на основата на базата данни \"Оценители на проекти\" за съответните научни области. Списъкът може да се допълва с постъпили заявления от експерти, които отговарят на условията на приложението към чл. 8, ал. 2 и не са изключени по реда на чл. 69, ал. 3 . Чл. 109. (1) Базата данни \"Проекти\" по чл. 7, ал. 1, т. 3 съдържа две секции: 1. текущи проекти; 2. приключили проекти. (2) Базата данни включва информацията, предвидена в чл. 90, ал. 2 , за всеки проект. Раздел III. Публичност на дейността на Фонда Чл. 110. (1) Фондът работи в условията на публичност и прозрачност, като информира за вземаните решения и резултатите от тяхното изпълнение. (2) Фондът предоставя ясна и подробна информация на потенциалните кандидати за условията и правилата за участие в конкурсите. Чл. 111. (1) Фондът поддържа официална страница в интернет с адрес http://www.bnsf.bg , чрез която предоставя информация и материали за своята дейност. (2) На интернет страницата на Фонда се публикува информация за началото и края на мандата на изпълнителния съвет и кратки биографични данни на неговите членове. (3) След приключване на мандата на всеки изпълнителен съвет Фондът публикува обобщен списък на независимите оценители, участвали в оценяването на проекти по приключилите конкурси, проведени по време на мандата му. Глава пета. АДМИНИСТРАТИВНОНАКАЗАТЕЛНИ РАЗПОРЕДБИ Чл. 112. (1) Нарушението по чл. 69, ал. 3 се установява с акт за установяване на административно нарушение, съставен от служител на Фонда, определен със заповед на управителя. (2) Наказателното постановление за нарушението се издава от управителя на Фонда. (3) Актовете за установяване на административно нарушение и наказателните постановления се съставят, издават, съобщават и обжалват по реда на Закона за административните нарушения и наказания . Преходни и Заключителни разпоредби § 1. В едномесечен срок от влизането в сила на правилника лицата по трудово правоотношение във Фонд \"Научни изследвания\" се назначават за държавни служители при условията и по реда на § 36 от преходните и заключителните разпоредби на Закона за изменение и допълнение на Закона за държавния служител (ДВ, бр. 24 от 2006 г.). § 2. Правилникът се приема на основание чл. 27 от Закона за насърчаване на научните изследвания и иновациите . Приложение към чл. 8, ал. 2 Минимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите 1. Минималните изисквания за членовете на изпълнителния съвет по научни области са: а) за последните пет години не по-малко от 10 научни публикации; б) за цялата кариера на учения да са изпълнени всички от посочените изисквания: Биологически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Математически науки и информатика: 30 научни публикации, от които за математически науки поне 15 научни статии в списания с импакт фактор или импакт ранг, индекс на Хирш 8, а за информатика поне 20 научни статии в рецензирани списания, 40 цитирания. Медицински науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Науки за земята: 40 научни публикации, от които поне 20 научни статии в списания с импакт фактор или импакт ранг, индекс на Хирш 7. Обществени науки: 2 монографии, 40 научни публикации, 60 цитирания. Селскостопански науки: 40 научни публикации, от които поне 10 научни статии в списания с импакт фактор/ранг, 40 цитирания, Хирш 5. Технически науки: 40 научни публикации, от които поне 20 научни статии в рецензирани списания, 40 цитирания. Физически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 8. Химически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Хуманитарни науки: 2 монографии, 40 научни публикации, 60 цитирания. 2. Минималните изисквания за членовете на научно-експертните комисии и супероценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Математически науки и информатика: 15 научни публикации, от които за математически науки поне 10 научни статии в списания с импакт фактор или импакт ранг, индекс на Хирш 5, а за информатика поне 10 научни статии в рецензирани списания, 20 цитирания. Медицински науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Науки за земята: 20 научни публикации, от които поне 10 научни статии в списания с импакт фактор или импакт ранг, индекс на Хирш 5. Обществени науки: 1 монография, 20 научни публикации, 30 цитирания. Селскостопански науки: 20 научни публикации, от които поне 10 научни статии в рецензирани списания, 20 цитирания. Технически науки: 20 научни публикации, от които поне 10 научни статии в рецензирани списания, 20 цитирания. Физически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 6. Химически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Хуманитарни науки: 1 монография, 20 научни публикации, 30 цитирания. 3. Минималните изисквания за оценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Математически науки и информатика: 10 научни публикации, от които за математически науки поне 6 научни статии в списания с импакт фактор или импакт ранг, индекс на Хирш 3, а за информатика поне 8 научни статии в рецензирани списания, 10 цитирания. Медицински науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5, а за клинична и дентална медицина поне 15 научни публикации, от които поне 8 научни статии в списания с импакт фактор или импакт ранг, индекс на Хирш 4. Науки за земята: 15 научни публикации, от които поне 8 научни статии в списания с импакт фактор или импакт ранг, индекс на Хирш 4, а за география индекс на Хирш 3. Обществени науки: 1 монография или 15 научни публикации, 15 цитирания. Селскостопански науки: 15 научни публикации, от които поне 8 научни статии в рецензирани списания, 10 цитирания. Технически науки: 15 научни публикации, от които поне 8 научни статии в рецензирани списания, 10 цитирания. Физически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 4. Химически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Хуманитарни науки: 1 монография или 15 научни публикации, 15 цитирания. 4. Учените, които работят в интердисциплинарни области, могат да се включат във всички области, в които са компетентни, като една интердисциплинарна публикация може да бъде представена във всички научни области, за които се отнася. 5. Стойността на индекса на Хирш се отчита за всички научни публикации на учения, като са изключени самоцитиранията, по данни от Web of Science или Scopus (по-голямата от двете). 6. В броя научни публикации се включват: а) публикации в научни списания с импакт фактор или импакт ранг; б) публикации в научни списания без импакт фактор или импакт ранг, в които ръкописите се рецензират; в) студии; г) доклади от научни форуми, публикувани в пълен текст; д) патенти. 7. Публикациите, заявени съгласно т. 6, трябва да могат да бъдат проверени от Фонда чрез базите данни Web of Science, Scopus, ERIH Plus или чрез официалните страници на издателствата на списанията или монографиите или да бъдат доказани от авторите по друг начин. 8. В броя цитирания не се включват автоцитиранията на автора и другите съавтори на научната публикация.\n\nПРАВИЛНИК НА ФОНД \"НАУЧНИ ИЗСЛЕДВАНИЯ\" Приет с ПМС № 81 от 04.06.2025 г. Обн. ДВ. бр. 46 от 6 Юни 2025г. Глава първа. ОБЩИ ПОЛОЖЕНИЯ Чл. 1. С този правилник се уреждат организацията и дейността на Фонд \"Научни изследвания\", наричан по-нататък \"Фондът\". Чл. 2. Фондът е юридическо лице със седалище София. Управителят на Фонда е второстепенен разпоредител с бюджет по бюджета на Министерството на образованието и науката. Чл. 3. (1) Фондът: 1. финансира проекти, програми и дейности за насърчаване и развитие на научните изследвания и на научноизследователската инфраструктура и за кариерно развитие на учените в съответствие със стратегическите документи за научни изследвания и иновации на Република България и Европейския съюз; 2. финансово подпомага участието на научните организации и висшите училища в европейски и други международни програми, проекти и двустранни споразумения за научни изследвания и финансира участието на български научни колективи в тях; 3. работи и в координация с други организации, финансиращи научни изследвания и иновации, и подпомага разпространението на научни знания. (2) Финансовото стимулиране на научните изследвания се осъществява по начин, който гарантира ефективност и прозрачност на разходването на публичните средства. Чл. 4. Дейността на Фонда по чл. 3 се извършва в съответствие с: 1. Националната програма за развитие; 2. Националната стратегия за развитие на научните изследвания; 3. Иновационната стратегия за интелигентна специализация; 4. Рамковата програма за научни изследвания и иновации по чл. 9, ал. 1, т. 3 от Закона за насърчаване на научните изследвания и иновациите (ЗННИИ) ; 5. Рамката за държавна помощ за научни изследвания, развитие и иновации (ОВ, C 414 от 28 октомври 2022 г.) и Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора (ОВ, L 187/1 от 26 юни 2014 г.); 6. рамковите програми с определени приоритети на Европейския съюз, както и други европейски и международни инициативи; 7. Европейската и националната пътна карта за научноизследователска инфраструктура. Чл. 5. (1) Фондът осигурява финансова подкрепа за осъществяването на научни изследвания на световно ниво и развитие на научен капацитет в Република България, свързани със: 1. създаването на нови научни знания; 2. българската история, език, култура и национална идентичност; 3. насърчаването на развитието на всички научни области; 4. решаването на проблеми във всички области на обществения живот. (2) Дейността по ал. 1 се осъществява чрез финансиране на национални научни програми и проекти за научни изследвания, изпълнявани от висшите училища и научните организации в Република България, следвайки международно признатите стандарти и отчитайки съществуващия национален научен потенциал и обществените нужди и приоритети. (3) Научноизследователската дейност обхваща фундаменталните и приложните научни изследвания, включително дейности по разпространението на получените научни резултати. (4) Насърчаването на научните изследвания се осъществява по научни области или по приоритети и направления, определени в национални и европейски стратегически и програмни документи за развитие на научните изследвания. (5) Научни области са: 1. биологически науки; 2. математически науки и информатика; 3. медицински науки; 4. науки за земята; 5. обществени науки; 6. селскостопански науки; 7. технически науки; 8. физически науки; 9. химически науки; 10. хуманитарни науки. Чл. 6. (1) Фондът финансира проекти, програми и дейности чрез конкурси, които излизат извън обхвата на чл. 107, параграф 1 от Договора за функционирането на Европейския съюз съгласно Рамката за държавна помощ за научни изследвания, развитие и иновации . (2) Фондът финансира проекти, програми и дейности чрез конкурси, включващи мерки, които представляват държавна помощ при условията на Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора или при условията на Рамката за държавна помощ за научни изследвания, развитие и иновации. (3) За конкурси по ал. 2 се прилагат процедурите, предвидени в Закона за държавните помощи , като характерът и съдържанието на предвидените мерки, определени в Насоките за кандидатстване в конкурса, съответстват на приложимия към тях режим на държавни помощи. Чл. 7. (1) Фондът поддържа и ежегодно обновява следните бази данни: 1. \"Учени, участващи в дейността на Фонд \"Научни изследвания\" - по научни области; 2. \"Оценители на проекти\" - български и чуждестранни независими експерти за оценка на проекти по научни области за конкурсите на Фонда; 3. \"Проекти\" - текущи и приключили проекти, финансирани от Фонда, по видове конкурси и по научни области или тематични приоритети. (2) Създаването и обновяването на базите данни се осъществяват по реда, определен в този правилник, и по вътрешни правила, приети от изпълнителния съвет. (3) Базите данни по ал. 1, т. 1 и 3 са публично достъпни чрез интернет страницата на Фонда. (4) Фондът предоставя необходимата информация за включване в Регистъра на научната дейност в Република България по чл. 81, ал. 1 от Закона за насърчаване на научните изследвания и иновациите и използва данните от него при създаване и поддържане на базите данни по ал. 1. Чл. 8. (1) В базата данни по чл. 7, ал. 1, т. 1 се включват лицата, притежаващи образователната и научна степен \"доктор\" или научна степен \"доктор на науките\" и които са били председатели или членове на изпълнителния съвет или на научно-експертни комисии на Фонда от предходните 5 години. (2) В базата данни по чл. 7, ал. 1, т. 2 се включват всички български и чуждестранни учени, които са заявили съгласие да оценяват проектни предложения и/или отчети на проекти, финансирани от Фонда, и отговарят на условията, определени в приложението. Глава втора. ОРГАНИ И СТРУКТУРА НА ФОНДА Раздел I. Общи разпоредби Чл. 9. Органи за управление на Фонда са: 1. изпълнителният съвет; 2. председателят на изпълнителния съвет; 3. управителят. Чл. 10. Към Фонда се създават временни и постоянни научно-експертни комисии. Раздел II. Изпълнителен съвет Чл. 11. (1) Изпълнителният съвет се състои от 13 членове и включва 10 представители на научната общност - по един от всяка научна област по чл. 5, ал. 5 , двама представители на Министерството на образованието и науката и представител на Министерството на иновациите и растежа. (2) Членовете на изпълнителния съвет с изключение на представителите на Министерството на образованието и науката и представителя на Министерството на иновациите и растежа трябва да са хабилитирани лица, да отговарят на минималните изисквания, определени в приложението към чл. 8, ал. 2 , и да са: 1. ръководили научни колективи на успешно завършени международни или национални научноизследователски проекти, финансирани на конкурсен принцип; 2. били научни ръководители на докторанти, придобили образователна и научна степен \"доктор\". Чл. 12. (1) Предложенията за представители на научната общност в изпълнителния съвет могат да се правят от ръководствата на висшите училища, Българската академия на науките, Селскостопанската академия и други научни организации към министерства или ведомства. Предложения могат да правят и не по-малко от пет хабилитирани учени. (2) Предложенията по ал. 1 се представят в писмена форма до министъра на образованието и науката не по-късно от два месеца преди изтичане на мандата на изпълнителния съвет. (3) Не могат да бъдат членове на изпълнителния съвет: 1. ректори, заместник-ректори и декани на факултети във висшите училища; 2. председател, заместник-председатели и научни секретари на Българската академия на науките и на Селскостопанската академия; 3. директори и заместник-директори на научни институти, на националните центрове по обществено здраве и анализи или ръководители на други научни организации и техните заместници; 4. лица, осъждани за умишлено престъпление от общ характер на лишаване от свобода; 5. лица, поставени под запрещение; 6. лица, причинили виновно имуществени вреди на Фонда; 7. ръководители или членове на научен колектив на текущи проекти, финансирани от Фонда. (4) Министърът на образованието и науката определя със заповед членовете на изпълнителния съвет въз основа на предложенията, направени по реда на ал. 1, в срока по ал. 2. Ако няма предложения от определена научна област, министърът на образованието и науката определя член на изпълнителния съвет от съответната научна област, който отговаря на изискванията по чл. 11, ал. 2 и чл. 12, ал. 3. (5) Членовете на изпълнителния съвет се определят за срок от четири години с право на още един мандат. При предсрочно освобождаване или включване на нов член на изпълнителния съвет за един мандат се смята времето, в което лицето е заемало съответната длъжност повече от две години. Чл. 13. (1) Мандатът на членовете на изпълнителния съвет може да бъде прекратен предсрочно със заповед на министъра на образованието и науката при: 1. постъпване на писмено заявление от лицето, заемащо позицията; 2. фактическа невъзможност лицето да изпълнява задълженията си, продължила повече от 6 месеца, или системно неизпълнение на същите; 3. настъпване на някое от обстоятелствата по чл. 12, ал. 3 ; 4. влизане в сила на акт, с който е установен конфликт на интереси по Закона за противодействие на корупцията ; 5. смърт на лицето. (2) При настъпване на някое от обстоятелствата по ал. 1 се определя по реда на правилника лице, което довършва мандата на съответната позиция. Чл. 14. Изпълнителният съвет: 1. подпомага министъра на образованието и науката при провеждане на политиката за развитие на научните изследвания и иновациите в съответствие с националните стратегически и програмни документи, имащи отношение към развитието на научните изследвания и иновациите в България; 2. осъществява научноизследователската част от управлението на дейността на Фонда, като ръководи и провежда дейностите по планиране, организиране и оценяване на научните конкурси на Фонда; 3. предлага за утвърждаване от министъра на образованието и науката тригодишната оперативна програма на Фонда за периода на съответната средносрочна бюджетна прогноза; 4. ежегодно одобрява и представя на министъра на образованието и науката годишен отчет за дейността на Фонда; 5. одобрява проект на бюджет на Фонда за следващата година в рамките на утвърдените средства за развитие на научни изследвания и иновации по закона за държавния бюджет и го предлага на министъра на образованието и науката до 31 януари на текущата година; 6. взема решение за новите конкурси, които да бъдат включени в тригодишната оперативна програма на Фонда; 7. одобрява правила за определяне състава на научно-експертните комисии, избира техните членове и приема отчетите за тяхната работа; 8. одобрява правила за допустимите разходи за различните видове конкурси и указания за изразходване и отчитане на средствата, предоставени от Фонда, по предложение на управителя; 9. взема решения за откриване на конкурсните процедури и одобрява конкурсната документация, включваща и методика за оценка и класиране на проекти; 10. за всеки конкурс утвърждава списък с класираните проекти, които са одобрени за финансиране; 11. одобрява критерии за оценяване на изпълнението на проектите и правила за текущ контрол на изпълнението на договорите за финансиране на проекти; 12. взема решения за разходването на средствата съобразно условията на чл. 33, ал. 1 и 2 от Закона за насърчаване на научните изследвания и иновациите и този правилник; 13. взема решения, свързани със защитата и управлението на интелектуалната собственост на Фонда; 14. осъществява контрол върху набирането и изразходването на средствата на Фонда; 15. при необходимост предлага промени в Правилника на Фонда. Чл. 15. (1) Изпълнителният съвет взема решения с мнозинство от повече от половината от поименния си състав, освен ако в този правилник не е предвидено друго. (2) В заседанията на изпълнителния съвет участва и управителят с право на съвещателен глас. (3) За заседанията на изпълнителния съвет се води протокол. Протоколът се подписва от председателя и от членовете на изпълнителния съвет, включително от тези с особено мнение, и от секретаря на изпълнителния съвет - служител на Фонда. Протоколите и приложенията към тях се съхраняват във Фонда и са с публичен достъп. Протоколите се публикуват на интернет страницата на Фонда не по-късно от три седмици след заседанието. (4) Членовете на изпълнителния съвет отговарят солидарно за имуществените вреди, които са причинили виновно на Фонда. Чл. 16. (1) Председателят на изпълнителния съвет получава месечно възнаграждение в размер 1800 лв., а останалите членове на изпълнителния съвет, с изключение на представителите на Министерството на образованието и науката и Министерството на иновациите и растежа, получават месечно възнаграждение в размер 85 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. (2) Възнаграждението по ал. 1 се индексира с обявената политика по доходите на държавната администрация за съответната година. Чл. 17. В своята дейност изпълнителният съвет може да се подпомага чрез консултации и препоръки от национални или чуждестранни експерти в съответните научни области. Раздел III. Председател на изпълнителния съвет Чл. 18. (1) Председателят на изпълнителния съвет се избира между неговите членове с тайно гласуване за срока на мандата на съвета с право на още един мандат. За един мандат се счита времето, в което лицето е заемало съответната позиция повече от две години. За избран се смята кандидатът, получил най-малко две трети от гласовете на всички членове на изпълнителния съвет. (2) Председателят на изпълнителния съвет определя дневния ред, свиква и ръководи заседанията на изпълнителния съвет. (3) При осъществяване на своите функции председателят на изпълнителния съвет се подпомага от заместник-председател, който се избира съгласно ал. 1. Заместник-председателят изпълнява функциите на председател на изпълнителния съвет в случаите на отсъствие на председателя. Раздел IV. Управител Чл. 19. (1) Управителят на Фонда се определя след проведен от министъра на образованието и науката конкурс, който сключва договор за управление с него за срок четири години. (2) Управителят на Фонда трябва да има опит в управление или мониторинг и контрол на проекти или програми в областта на научните изследвания или на научните организации или на висшите училища. (3) За управителя се прилагат изискванията по чл. 12, ал. 3 . (4) Управителят може да бъде освободен по преценка на министъра на образованието и науката преди изтичане срока на договора по ал. 1, както и при настъпване на някое от условията на чл. 13, ал. 1 . (5) При освобождаването му по реда на ал. 4 или при временна невъзможност да изпълнява задълженията си повече от 30 дни министърът на образованието и науката определя временен управител в съответствие с изискванията по ал. 3 и по препоръка на изпълнителния съвет. Временният управител изпълнява задълженията на управителя до отпадане на временната невъзможност за изпълнение на задълженията му или до определянето на нов управител след проведен конкурс. Чл. 20. (1) Управителят на Фонда отговаря за административното и финансовото управление на Фонда и за законосъобразността на решенията му. (2) В изпълнение на правомощията по ал. 1 управителят: 1. представлява Фонда; 2. организира и ръководи оперативната дейност на Фонда в съответствие с приетите от изпълнителния съвет решения; 3. въз основа на решение на изпълнителния съвет по чл. 14, т. 6 изготвя тригодишната оперативна програма и я представя за одобрение на изпълнителния съвет; 4. изготвя годишния отчет за дейността на Фонда и го представя за одобрение на изпълнителния съвет; 5. изготвя проекта на бюджет на Фонда и го представя за одобрение на изпълнителния съвет; 6. за всеки конкурс предлага на изпълнителния съвет проект на конкурсна документация, изготвен от работна група съгласно чл. 48, ал. 3 ; 7. открива със заповед конкурсите на Фонда въз основа на решенията на изпълнителния съвет и тригодишната оперативна програма; 8. сключва договорите за предоставяне на средства от Фонда; 9. упражнява контрол по процедурите за мониторинг и оценка на изпълнението на финансираните проекти; 10. представя на изпълнителния съвет информация за текущото изпълнение на решенията на съвета и за изразходването на средствата на Фонда; 11. може да създава експертни работни групи за изпълнение на дейности по Рамковата програма по чл. 4, т. 4 за конкретни задачи след решение на изпълнителния съвет; 12. решава всички останали финансови и административни въпроси, които не са от изключителната компетентност на изпълнителния съвет или на научно-експертните комисии. (3) Управителят назначава държавните служители и сключва договорите с лицата, работещи по трудово правоотношение във Фонда, изменя и прекратява служебните и трудовите правоотношения с тях. (4) Управителят може да сключва договори с национални или чуждестранни експерти за подпомагане дейността на Фонда след съгласуване с изпълнителния съвет. Експертите получават възнаграждение, определено от изпълнителния съвет. (5) В изпълнение на решенията на изпълнителния съвет управителят сключва договори с национални, чуждестранни или международни организации за съвместни програми, обмен на опит или други дейности, свързани с изпълнението на целите на Фонда. (6) Управителят на Фонда е администратор на държавна помощ по смисъла на Закона за държавните помощи . (7) При отсъствие за не повече от 30 дни управителят на Фонда определя със заповед за всеки конкретен случай служител на Фонда, който да изпълнява функциите му. Със заповедта се определят правомощията на изпълняващия функциите служител. Чл. 21. (1) Конкурсът за заемане на позицията \"управител\" се обявява със заповед на министъра, в която се определят: 1. минималните и специфичните изисквания, на които трябва да отговаря кандидатът за управител, кратко описание на задълженията и размера на възнаграждението; 2. начинът за провеждане на конкурса и методиката на оценка; 3. необходимите документи за участие в конкурса, които включват концепция за управлението на Фонда и доказателства за изпълнението на изискванията по т. 1, както и мястото и срокът за подаването им. (2) Обявяването на конкурса се извършва чрез публикуване на обявление едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (3) Срокът по ал. 1, т. 3 не може да бъде по-кратък от 14 дни от датата на обявяването на конкурса. Чл. 22. Кандидатите подават писмено заявление и приложения към него съгласно обявлението по чл. 21, ал. 2 . Заявления, подадени след изтичане на срока, посочен в обявлението, не се разглеждат. До участие в конкурса не се допускат лица, които не са представили всички необходими документи или представените документи не удостоверяват изпълнението на изискванията. Чл. 23. (1) След изтичане на срока по чл. 21, ал. 1, т. 3 министърът на образованието и науката със заповед определя комисия, която организира и провежда конкурса. В комисията се включват служители на Министерството на образованието и науката, единият от които е лице с юридическо образование, както и представители на изпълнителния съвет на Фонда по писмено предложение на председателя на съвета. (2) Работата на комисията се ръководи и организира от председател, който е служител на Министерството на образованието и науката. (3) След преглеждане на постъпилите документи всеки член на конкурсната комисия попълва декларация за липса на личен интерес от провеждането на конкурса и липса на отношения с някого от кандидатите, които пораждат основателни съмнения в неговата безпристрастност. (4) След преглеждане на постъпилите документи комисията взема решение, в което посочва допуснатите кандидати, недопуснатите кандидати и основанията за недопускането им. Въз основа на решението се изготвят списъци с допуснатите и недопуснатите кандидати, които се подписват от председателя на комисията. (5) Списъците с допуснатите и недопуснатите кандидати се обявяват чрез публикуване едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му до 10 работни дни от изтичане на срока по чл. 21, ал. 1, т. 3 . До 5 работни дни след обявяването им всеки недопуснат кандидат може да подаде възражение до министъра на образованието и науката. Министърът приема или отхвърля възражението в срок до 5 работни дни от постъпването му, като писмено уведомява кандидата за взетото решение. Чл. 24. (1) След изтичането на срока за подаване на възражение по чл. 23, ал. 5 , съответно след произнасянето по него на министъра на образованието и науката, конкурсът с допуснатите кандидати продължава с оценяване на писмената концепция на кандидата за организацията и дейността на Фонда. (2) В срок до 7 работни дни след изтичане на сроковете по чл. 23, ал. 5 комисията оценява концепцията на всеки кандидат съгласно методиката за оценка по чл. 21, ал. 1, т. 2 и изготвя списъци с допуснатите и недопуснатите кандидати до последния етап на конкурса в съответствие с резултата от оценяването. Списъците, както и датата и часът за провеждане на следващ етап от конкурса се обявяват чрез едновременно публикуване на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. Чл. 25. Последният етап от конкурса представлява събеседване с комисията, което включва защита на концепцията и допълнителни въпроси. Чл. 26. (1) Комисията класира кандидатите въз основа на получената крайна оценка, формирана от оценката на концепцията по чл. 24, ал. 2 и оценката от проведеното събеседване по чл. 25 . Комисията не класира кандидати, чиято крайна оценка е под минималния брой точки, определен в методиката за оценка по чл. 21, ал. 1, т. 2 . Комисията представя доклад до министъра на образованието и науката с предложение за сключване на договор за управление с класирания на първо място кандидат. (2) В случай че никой от явилите се кандидати не е класиран, комисията отразява това в доклада и предлага насрочването на нов конкурс. (3) Резултатите от проведения конкурс се публикуват на видно място едновременно в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (4) В срок до 15 работни дни от предложението на комисията министърът на образованието и науката сключва договор за управление с кандидата, класиран на първо място. Ако в този срок кандидатът не се яви за сключване на договор без уважителни причини, договор се сключва с класирания на второ място кандидат. Ако и класираният на второ място кандидат не се яви в нов срок от 15 работни дни за сключване на договор без уважителни причини, се насрочва нов конкурс. (5) При наличие на уважителни причини, които възпрепятстват явяването на някого от кандидатите по ал. 4, договорът за управление се сключва в срок до 30 работни дни от предложението на комисията до министъра на образованието и науката. (6) Всеки некласиран на първо място кандидат може да подаде възражение до министъра на образованието и науката в срок до 5 работни дни от публикуване на резултатите по ал. 3. Министърът се произнася до 5 работни дни, като при наличие на основателно възражение за допуснато съществено нарушение на условията и реда за провеждане на конкурсната процедура тя се прекратява и се насрочва нов конкурс. (7) Когато в резултат на проведения конкурс не е сключен договор с кандидата в срока по ал. 4, съответно по ал. 5, министърът на образованието и науката насрочва нов конкурс до един месец от изтичането на срока. (8) В случаите по ал. 7 действащият управител продължава да изпълнява функциите си до определяне на нов управител. Раздел V. Научно-експертни комисии Чл. 27. (1) Временните и постоянните научно-експертни комисии се състоят от хабилитирани лица. (2) Научно-експертните комисии осъществяват дейностите, определени в Закона за насърчаване на научните изследвания и иновациите , този правилник и решенията на изпълнителния съвет. Чл. 28. (1) Членовете на научно-експертните комисии се определят с решение на изпълнителния съвет в съответствие с правилата по чл. 14, т. 7 и трябва: 1. да отговарят на минималните изисквания, определени в приложението към чл. 8, ал. 2 ; 2. да са ръководили или да са участвали в национални или международни научни проекти; 3. да са заявили желание да участват в постоянна научно-експертна комисия за съответния мандатен период или във временна научно-експертна комисия за съответния конкурс. (2) За членовете на научно-експертните комисии се прилагат изискванията по чл. 12, ал. 3, т. 1 - 6 . (3) Управителят сключва договори с членовете на научно-експертните комисии. (4) Членовете на временната научно-експертна комисия не могат да участват самостоятелно и/или като ръководители или членове на научни колективи, които кандидатстват с проекти, за чието оценяване е определена комисията, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценяваните от тях проекти. (5) Членовете на временната научно-експертна комисия декларират липса на обстоятелствата по ал. 4 след получаване на информация за състава на колективите на проектите, които ще оценяват. (6) Членовете на постоянните научно-експертни комисии не могат да оценяват изпълнението на текущи проекти, в които участват самостоятелно и/или като членове на научни колективи, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценявания от тях проект. (7) Членовете на постоянните научно-експертни комисии декларират липса на обстоятелствата по ал. 6 преди всяко заседание. (8) Фондът провежда обучение на членовете на научно-експертните комисии при встъпването им в длъжност. Чл. 29. (1) Член на научно-експертна комисия се освобождава предсрочно при условията на чл. 13, ал. 1 при отсъствия от три последователни заседания на комисията без уважителна причина, както и при нарушаване изискванията на чл. 28, ал. 4 и 6 . (2) Решението за освобождаване се взема от изпълнителния съвет по доклад на управителя на Фонда. Изпълнителният съвет определя нов член на научно-експертната комисия по реда на чл. 28 . (3) Предложение за освобождаване на член на научно-експертна комисия, който не изпълнява задълженията си, може да направи научна организация, поне трима ръководители на проекти, друг член на същата научно-експертна комисия или член на изпълнителния съвет от същата научна област, от която е комисията. Чл. 30. (1) Работата на научно-експертните комисии се организира от председател, който: 1. ръководи заседанията и подписва протоколите с приетите решения; 2. внася за разглеждане от изпълнителния съвет докладите на научно-експертната комисия; 3. представя за разглеждане от управителя решения, становища, предложения или доклади на научно-експертната комисия. (2) В отсъствие на председателя функциите му се изпълняват от заместник-председател. (3) Председателят и заместник-председателят се избират с тайно гласуване измежду членовете на съответната научно-експертна комисия. Избран е кандидат, получил повече от половината от гласовете на всички членове на научно-експертната комисия. Чл. 31. (1) Заседанията на научно-експертните комисии са редовни, ако в тях участват две трети от поименния състав. Научно-експертните комисии могат да провеждат и неприсъствени заседания. (2) Решенията се вземат с обикновено мнозинство от поименния състав. (3) За заседанието на научно-експертната комисия се води протокол. Протоколът се подписва от председателя и секретаря на комисията, както и от всички членове на научно-експертната комисия, включително с особено мнение. (4) Протоколите по ал. 3 се съхраняват за срок 5 години след окончателното приключване на изпълнението на всички проекти от съответния конкурс. Чл. 32. Научно-експертните комисии осъществяват дейността си по правила, приети от изпълнителния съвет по предложение на управителя на Фонда. Чл. 33. Председателят на научно-експертна комисия получава месечно възнаграждение в размер 80 на сто от възнаграждението на председателя на изпълнителния съвет, а останалите членове на научно-експертната комисия получават месечно възнаграждение в размер 67 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. Чл. 34. (1) Постоянните научно-експертни комисии извършват анализ и оценка на изпълнението на финансираните конкурсни проекти в съответните научни области. (2) Постоянните научно-експертни комисии са в състав от 5 до 9 членове и имат мандат четири години. Членовете на постоянните научно-експертни комисии са с право на не повече от два последователни мандата. (3) Постоянна научно-експертна комисия се създава за всяка от научните области по чл. 5, ал. 5 . (4) За проекти по двустранно и международно сътрудничество се създава постоянна научно-експертна комисия. (5) С решение на изпълнителния съвет една постоянна научно-експертна комисия може да отговаря за повече от една научна област. (6) За всеки проект постоянната научно-експертна комисия определя свой член за отговорник за мониторинг и контрол на изпълнението на проекта, както и за междинното и окончателното оценяване на проекта въз основа на правила и критерии, приети от изпълнителния съвет. (7) Постоянните научно-експертни комисии провеждат редовни заседания до 10 пъти годишно по график, утвърден от изпълнителния съвет. С решение на изпълнителния съвет или управителя комисиите могат да провеждат извънредни заседания. Чл. 35. (1) Временните научно-експертни комисии организират оценяването и извършват класирането на научноизследователските проекти в конкурсите, провеждани от Фонда. (2) Временните научно-експертни комисии са в състав от 5 до 9 членове. (3) Временните научно-експертни комисии се избират не по-късно от две седмици преди изтичане на срока за подаване на проектните предложения за съответния конкурс и действат до подписване на договорите за финансиране на проекти за конкурса. Раздел VI. Администрация на Фонда Чл. 36. (1) Дейността на Фонда се подпомага от администрация, която според разпределението на дейностите е обща и специализирана. (2) Общата администрация е организирана в дирекция \"Административно управление\", която подпомага и технически осигурява дейността на органите за управление на Фонда, на специализираната администрация, както и изпълнява дейности по административното обслужване на физическите и юридическите лица. (3) Специализираната администрация е организирана в дирекция \"Координационни дейности\", която подпомага дейността на органите за управление на Фонда, като организира и координира провеждането на конкурсните сесии във Фонда. (4) Общата численост на персонала на Фонда е 15 щатни бройки. Чл. 37. (1) Административното ръководство на администрацията на Фонда се осъществява от главен секретар. (2) Главният секретар: 1. координира и контролира функционирането и дейността на дирекциите, разпределението на задачите и точното спазване на нормативните актове и законните разпореждания на управителя; 2. отговаря за планирането и отчетността при изпълнението на ежегодните цели на Фонда; 3. следи за организацията на работа и реда за документооборота във Фонда; 4. координира дейността по стопанисването и управлението на държавната собственост, предоставена на Фонда; 5. следи за законосъобразното и целесъобразното разходване на финансовите и материалните средства, предоставени на Фонда; 6. координира процеса на атестирането на служителите на Фонда; 7. организира изготвянето на ежегоден доклад за състоянието на администрацията и го представя пред управителя; 8. осъществява комуникацията и координира взаимодействието с администрациите на други държавни органи; 9. организира дейностите по работа с предложенията, сигналите, жалбите и молбите на граждани и по административното обслужване на физически и юридически лица; предоставя писмени отговори по молби и запитвания на граждани, физически и юридически лица; 10. изпълнява и други дейности съгласно длъжностната си характеристика и възложени му от управителя. Чл. 38. Дирекция \"Административно управление\": 1. обезпечава управлението на човешките ресурси; 2. организира и осъществява деловодното обслужване на Фонда; 3. представя информация на граждани и юридически лица за движението на преписки по подадени от тях молби, жалби, сигнали и предложения; 4. систематизира, архивира и съхранява документи и други материали на Фонда; организира изпълнението на дейностите по планирането и управлението на финансовите средства на Фонда; 5. осигурява финансово-счетоводното обслужване на Фонда; 6. организира материално-техническото снабдяване, управлението и стопанисването на собствеността на Фонда; 7. обобщава и подпомага дейността по подготовка на годишния отчет на Фонда. Чл. 39. Дирекция \"Координационни дейности\": 1. организира и координира провеждането на конкурсните сесии във Фонда; 2. подпомага и организира дейността на научно-експертните комисии; 3. изготвя справки във връзка с дейността на научно-експертните комисии при поискване от управителя; 4. изготвя отговори до съответните кореспонденти във връзка с осъществяване предмета на дейност на Фонда; 5. обработва, подготвя заведените писмени отчети, съпътстваща документация, преписки, възражения и други за научно-експертните комисии, както и следи за спазването на сроковете; 6. подпомага технически научно-експертните комисии при извършване на анализ и оценка на изпълнение на междинните етапи на финансираните конкурсни проекти и на окончателните резултати за завършените проекти; 7. изготвя протоколи на заседанията на научно-експертните комисии; 8. подпомага дейността на изпълнителния съвет и на оценителите по проекти; 9. администрира постъпилите проектни предложения, както и финансираните проекти в системата за управление на националните инвестиции; 10. поддържа базите данни по чл. 7 . Глава трета. ДЕЙНОСТ НА ФОНДА Раздел I. Общи разпоредби Чл. 40. (1) Дейността на Фонда се осъществява въз основа на тригодишна оперативна програма. (2) Тригодишната оперативна програма се изготвя в съответствие с Рамковата програма за научни изследвания и иновации . (3) Проектът на програма се разработва от управителя на Фонда, отчитайки общите насоки за приоритетите в нея, определени от министъра на образованието и науката въз основа на препоръки и становища на Съвета за иновации и научни изследвания. Програмата се приема от изпълнителния съвет, който я предлага за утвърждаване от министъра на образованието и науката. Преди утвърждаването министърът на образованието и науката я изпраща за съгласуване на министъра на иновациите и растежа. (4) В срок до края на февруари на първата година за съответния период изпълнителният съвет предлага проекта на тригодишна програма за утвърждаване от министъра на образованието и науката. (5) При необходимост тригодишната оперативна програма се актуализира по реда на приемането и. (6) Утвърдената тригодишна оперативна програма се публикува на интернет страницата на Фонда. Чл. 41. Тригодишната оперативна програма съдържа цели, показатели за изпълнение и план за предстоящите за периода дейности и съответното им финансиране на основата на ясни и измерими цели и политики в хода на бюджетната процедура и в средносрочен период, което ще допринесе за оптималното управление на финансовите средства, в рамките на общите бюджетни параметри за съответната година и за периода на съответната средносрочна бюджетна прогноза. Чл. 42. (1) Тригодишната оперативна програма включва: 1. новите конкурси, включително тематичните конкурси, и национални научноизследователски програми, които ще бъдат открити през периода, за всеки от които се посочва: а) вид и наименование на конкурсите и програмите; б) допустими участници; в) приложим към тях режим на държавните помощи; г) индикативна сума за финансиране на конкурсите и програмите според съответната средносрочна бюджетна прогноза; д) критерии за оценка; е) индикативен срок за откриване на конкурсите и програмите; ж) максимален срок за изпълнение на проектите и програмите; з) целеви индикатори за резултатите от финансираните проекти и програми; 2. текущи договори от предходни години, за всяка от които се посочва: а) етап от реализацията им; б) размер на договореното финансиране за периода; в) мониторинг на изпълнението им; 3. финансиране на проекти и програми от проведени конкурси, по които са постъпили основателни възражения и са класирани по реда на чл. 72 в рамките на разчетените средства по бюджета на Фонда за съответната година; 4. предвидените разходи за оценяване на новите конкурси и за междинно и окончателно отчитане на проекти от предходни години в размер не повече от седем процента от средствата, предвидени за финансиране на съответния конкурс; 5. показателите за отчитане и оценка на изпълнението на тригодишната оперативна програма; 6. разходите за издръжка на Фонда. (2) В тригодишната оперативна програма се включват и конкурси за проекти по програми за двустранно сътрудничество или други научноизследователски проекти, свързани с международни споразумения, договори или програми. Чл. 43. (1) Средствата на Фонда се разходват за: 1. изпълнение на Националната стратегия за развитие на научни изследвания; 2. целево финансиране на национални научни програми; 3. финансиране на фундаментални и приложни научни изследвания; 4. изграждане и поддържане на научноизследователска инфраструктура; 5. пълно или частично финансиране на научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз; 6. осигуряване на пълно или частично финансиране за изпълнение на или участие в проекти и програми, свързани с научни изследвания, на висши училища, научни организации, учени, млади учени, постдокторанти или колективи от учени от висши училища или научни организации; 7. подпомагане издаването на рецензирани и индексирани български научни периодични издания с цел разпространение на научни знания; 8. организиране и провеждане на форуми, свързани с обмен на научни знания; 9. придобиване и поддържане на права на интелектуалната собственост в резултат на научноизследователска дейност, включително за разходи, свързани с придобиване и поддържане на патенти на висши училища и научни организации; 10. издръжка за дейността на Фонда. (2) Финансирането по ал. 1 може да се осъществява и в партньорство с други институции, организации и финансиращи органи. Чл. 44. (1) Фондът подкрепя според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора проекти за насърчаване и развитие на научните изследвания, като предоставя целеви финансови средства въз основа на следните видове конкурси: 1. тематични конкурси по научните области, определени в чл. 5, ал. 5 , Рамковата програма за научни изследвания и иновации по чл. 4, т. 4 или по приоритетните направления на Националната стратегия за развитие на научните изследвания; 2. национални научноизследователски програми, определени от Министерския съвет. (2) Средствата за всеки конкурс по ал. 1, т. 1 се разпределят от изпълнителния съвет по съответните направления или научни области на конкурса. (3) За тематичните конкурси се избират временни научно-експертни комисии за всяко включено в конкурса тематично направление или научна област. С решение на изпълнителния съвет една комисия може да отговаря за повече от една научна област или за проектни предложения от различни конкурси. Чл. 45. Фондът подкрепя и/или организира според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора конкурси за проекти по програми за двустранно сътрудничество или други проекти, свързани с международни споразумения и договори. Чл. 46. (1) Националните научни програми, приети с решение на Министерския съвет, които финансира Фондът, могат да бъдат: 1. за финансиране на проекти на конкурсен принцип; 2. национални научни програми за постигане на специфична цел, без провеждане на конкурсна процедура. (2) Фондът може да предоставя експертни становища при разработване на националните научни програми. (3) За процедурите, условията за изпълнение и отчитане на националните научни програми по ал. 1, т. 1, както и за сключването на договори за финансирането им, се прилага редът, предвиден в този Правилник. (4) За процедурите и условията за изпълнение и отчитане на националните научни програми по ал. 1, т. 2, както и за сключването на договори за финансирането им, се прилага редът, посочен в тях. (5) За всяка национална научна програма по ал. 1, т. 2 изпълнителният съвет на Фонда приема решение за състава на експертната работна група, която осъществява мониторинг и контрол на изпълнението на програмата, освен ако в програмата е предвиден друг ред за това. В състава на групата се включват учени, отговарящи на изискванията за членове на постоянни научно-експертни комисии и експерти от организации, които са потенциални ползватели на очакваните резултати от програмата. (6) Членовете на експертната работна група с изключение на потенциалните ползватели на резултатите от програмите получават възнаграждение за дейността си от средствата за администриране и мониторинг, определени в програмата. Размерът на възнаграждението се определя с решението по ал. 5. Чл. 47. (1) Предоставянето на финансови средства от Фонда може да се извърши без провеждане на конкурсна процедура и за научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз. (2) В случаите по ал. 1 и в съответствие с чл. 34, ал. 2, т. 2 от ЗННИИ научноизследователските проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз, се финансират с целева национална научна програма. (3) В националната научна програма се определят условията за допустимост, приоритетите за финансиране, начинът за провеждане на процедурата и размерът на средствата. (4) Средствата по програмата могат да се актуализират в зависимост от допустимите за финансиране проекти. Раздел II. Общи условия за организиране на конкурси Чл. 48. (1) Изпълнителният съвет взема решение за провеждане на конкурсна процедура, с което одобрява конкурсната документация, съдържаща: 1. покана към кандидатите за участие в конкурса; 2. насоки за кандидатстване в конкурса и методика за оценка; 3. образци на документите за кандидатстване. (2) Въз основа на решението по ал. 1 и в срока, определен с решението на изпълнителния съвет, управителят издава заповед за откриване на конкурсната процедура, която съдържа: 1. наименование на конкурса; 2. общ размер на финансовите средства, които ще се предоставят; 3. срок за подаване на документите; 4. размер на минималното и максималното финансиране на отделни проекти; 5. критерии за допустимост на кандидатите и дейностите; 6. режим на държавна помощ, по която се отпуска финансирането; 7. критерии и показатели за оценка; 8. допълнителни изисквания към кандидатите и техните проекти, ако такива са предвидени в насоките. (3) Конкурсната документация по ал. 1 се подготвя от работна група, определена с решение на изпълнителния съвет. Работната група включва членове на изпълнителния съвет, управителя и служители на Фонда. Работната група може да включва и външни експерти по реда на чл. 28, ал. 3 . Документацията се съгласува с министъра на финансите за съответствие с правилата по държавните помощи, ако това се изисква за съответната процедура. Чл. 49. Поканата към кандидатите за участие в конкурса съдържа: 1. наименование и вид на конкурса; 2. приоритети за определените тематични направления или научни области, ако има такива; 3. срок и начин за подаване на документите за участие в конкурса; 4. общ размер на финансовите средства и разпределението им по тематичните направления или научните области, когато е приложимо; 5. размер на минималното и максималното финансиране на отделен проект; 6. минимален процент на съфинансиране от кандидатите, ако такъв се предвижда; 7. допустимата продължителност на проектите; 8. критерии за допустимост на кандидатите и дейностите; 9. режим на държавна помощ, по която се отпуска финансирането; 10. критерии и показатели за оценка; 11. допълнителни изисквания към кандидатите и техните проекти, ако такива са предвидени в насоките. Чл. 50. (1) Насоките за кандидатстване в конкурса определят най-малко: 1. целите на конкурса, включително приоритети, ако има такива; 2. финансовите условия; 3. условията за допустимост на кандидатите и дейностите; 4. общите правила за изпълнение на проектите и контрола върху разходването на средствата; 5. указанията към кандидатите за начина на кандидатстване и срока за подаване на документите за участие в конкурса; 6. етапите и начина за оценяване; 7. методиката за оценяване и класиране на проектите; 8. образеца на договора за финансиране. (2) Изпълнителният съвет може да включи в насоките на конкурса допълнителни изисквания, съответстващи на спецификата на конкурса, свързани с научната компетентност на колектива в областта на планираните изследвания и ресурсите за научна дейност на базовата организация. Чл. 51. Образците на документите за кандидатстване включват: 1. образец на проектното предложение; 2. образец на финансовия план; 3. образци на други документи съгласно Насоките за кандидатстване в конкурса. Чл. 52. (1) Конкурсната документация, съдържаща покана към кандидатите за участие в конкурси, насоки за кандидатстване в конкурса и методика за оценка, както и образци на документи за кандидатстване се публикуват на интернет страницата на Фонда и на интернет страницата на Министерството на образованието и науката не по-късно от 45 дни преди крайния срок за подаване на документите за участие в конкурса. (2) След публикуване насоките за кандидатстване в конкурса могат да се изменят само за отстраняване на допусната явна фактическа или техническа грешка. (3) За конкурси, възложени от министъра на образованието и науката или с решение на Министерския съвет, обявени на интернет страницата на Фонда и на интернет страницата на Министерството на образованието и науката, крайният срок за подаване на документите за участие в тях не може да бъде по-кратък от 14 дни от датата на обявлението. Чл. 53. (1) Проектното предложение по чл. 51, т. 1 включва административно и научно описание на проекта. (2) Административното описание на проекта се изготвя на български и на английски език и включва: 1. наименование на конкурса; 2. основна научна област или тематично направление, в което проектът кандидатства, и до две допълнителни научни области или направления при интердисциплинарни проекти, както и приоритети, ако има такива; 3. заглавие и резюме на проекта; 4. вид на планираните изследвания, определени съгласно чл. 5, ал. 3 , а когато проектът обхваща различни видове изследвания, това се описва в проектното предложение; 5. базова организация и партньори, ако има такива; 6. име и адрес на ръководителя на научния колектив; 7. списък на членовете на научния колектив в съответствие с Насоките за кандидатстване в конкурса; 8. искана сума за изпълнение на проекта и разпределение между базова организация и партньори, ако има такива. (3) Научното описание на проекта се изготвя на език, определен в Насоките за кандидатстване в конкурса, и включва детайлно описание на проекта, съдържащо най-малко: 1. анализ на състоянието на изследванията по проблема; 2. цели на проекта и работни хипотези; 3. средства и методи за постигане на целите; 4. работен план на изследванията и на дейностите, изпълнявани от участниците в проекта и членовете на научния колектив; 5. очаквани резултати, включително научни публикации; 6. обоснован финансов план; 7. план за реализация и разпространение на резултатите от научния проект; 8. описание на научния колектив, на ръководителя на проекта и на научната организация; 9. мерки за спазване на принципа на отворената наука по чл. 5 от ЗННИИ ; 10. посочване на базова организация, когато един проект се изпълнява съвместно от няколко организации. (4) Проектното предложение може да бъде представено само на български език, когато такава възможност е предвидена в Насоките за кандидатстване в конкурса. (5) За конкурси във връзка с чл. 43, ал. 1, т. 7 и 8 проектните предложения не включват научно описание, а само техническо описание на предвидените дейности. Чл. 54. (1) Финансовият план на проекта по чл. 51, т. 2 може да включва: 1. преки допустими разходи, в т.ч. за: а) персонал; б) командировки; в) дълготрайни материални и нематериални активи, включително апаратура; г) външни услуги, пряко свързани с изпълнението на проекта; д) материали, консумативи и други допустими разходи, пряко свързани с изпълнението на проекта; 2. непреки допустими разходи - разходи за обслужване на проекта от базовата организация и партньорските организации, участващи в проекта; 3. разходи за одит на проекта. (2) Към финансовия план се представя финансова обосновка на исканите средства по видове разходи за всеки от етапите на проекта, ако такива са предвидени. (3) В Насоките за кандидатстване в конкурса се определят допустимите разходи по ал. 1. Могат да бъдат определени ограничения за отделните групи разходи, както и други групи допустими разходи, при спазване разпоредбите на приложимото законодателство. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, видовете разходи във финансовия план и правилата за тяхното изразходване се определят в Насоките за кандидатстване съобразно изискванията на съответния режим за държавна помощ. Чл. 55. (1) Разходи, направени преди подписване на договор за финансиране на проекта, са недопустими. (2) Разходи, направени със средства, предоставени от Фонда в периода между етапите на проекта, ако има такива, са допустими и се отчитат при отчитане на следващия етап на проекта. (3) Авансово направени разходи със собствени средства на бенефициента в периода между етапите на проекта са допустими и се отчитат при отчитане на следващия етап на проекта освен в случаите на незадоволителна оценка или прекратяване на проекта. Раздел III. Условия за участие, изисквания към кандидатите и проектните предложения Чл. 56. (1) В конкурсите на Фонда могат да участват учени или колективи от учени от установени в България научни организации - юридически лица, които извършват научни изследвания в съответствие с действащото законодателство. В национални научни програми, когато е изрично посочено, се допуска участие на учени, подкрепени от установени в България научни организации. (2) Когато в научния колектив се включват учени от две или повече научни организации, в научното описание на проекта се отбелязват дейностите, които ще бъдат осъществени от учените от всяка от научните организации. (3) В случаите по ал. 2 се представя споразумение за партньорство, с което се определят базовата научна организация, която представя проектно предложение пред Фонда, разпределението на дейностите и задачите между партньорите, както и предварително финансово разпределение на средствата по проекта между партньорите по етапи. Съответните суми се описват при обосновката на финансовия план. (4) Споразумението за партньорство по ал. 3 се подписва от ръководителите на организациите партньори и от ръководителя на научния колектив. Споразумението се представя като приложение към проектното предложение на български и на английски език с изключение на случаите по чл. 53, ал. 4 , които се представят само на български език. (5) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, в Насоките за кандидатстване в конкурса се определят условията за допустимост и недопустимост на кандидатите съобразно изискванията на съответния режим за държавна помощ. Чл. 57. (1) Членове на научни колективи могат да бъдат учени, притежаващи доказана научна компетентност, квалификация и опит, съответстващи на целите на проекта, както и млади учени, докторанти, постдокторанти и студенти. (2) В научните колективи могат да участват и учени от установени в чужбина научни организации. Финансовите средства за тяхното участие включват само разходи за командировки до базовата или партньорските организации, свързани с изпълнението на проекта. Чл. 58. (1) Ръководител на научния колектив може да бъде учен, притежаващ образователната и научна степен \"доктор\" или научната степен \"доктор на науките\", както и да е с доказана научна компетентност, квалификация и опит, съответстващи на целите на проекта. За всеки конкурс изпълнителният съвет може да определи допълнителни изисквания към ръководителите на научни колективи. (2) Ръководителят на научния колектив го представлява пред Фонда, пред базовата организация и пред партньорите. (3) Един учен може да ръководи едновременно не повече от два проекта, финансирани въз основа на конкурси по чл. 44 . (4) При определянето на броя проекти по ал. 3 се отчитат само проектите, за които не е предаден окончателен отчет към датата на подаване на проектното предложение. (5) Обстоятелствата по ал. 3 се проверяват служебно от Фонда. (6) Ръководителят на проекта трябва да бъде назначен на трудов договор към базовата организация, което се удостоверява с подписване на декларация, когато това се изисква от условията на конкурса. Чл. 59. (1) Проекти с продължителност до две години се изпълняват на един етап и се отчитат само с окончателен отчет. (2) Проекти с продължителност от три или четири години се изпълняват на два равни по продължителност етапа, като продължаването на проекта за втория етап зависи от оценката на междинния отчет. (3) Проекти с продължителност над четири години се изпълняват на три етапа с продължителност, определена в Насоките за кандидатстване в конкурса, като продължаването на проекта за втория и третия етап зависи от оценката на междинните отчети. Чл. 60. (1) Дейностите по проекта се групират на работни пакети. Работните пакети, които включват изпълнение на научноизследователски дейности, задължително предвиждат достигане до един или няколко научни резултата. (2) Очакваните резултати на проектите трябва да са ясни, измерими и проверими при тяхното междинно и крайно отчитане съгласно Правилника за наблюдение и оценка на научноизследователската дейност, осъществявана от висшите училища и научните организации, както и на дейността на Фонд \"Научни изследвания\" . Те трябва задължително да предвиждат за всеки етап от проекта приети научни публикации в списание с импакт фактор/ранг, а за проекти в областта на обществените и хуманитарните науки - публикация в реферирано и индексирано списание или рецензирана студия, или част от монография. За проекти за индустриални научни изследвания или експериментално развитие очакваните резултати могат да предвиждат заявка за патент или друга форма на защита на интелектуална собственост при спазване на условията на Рамката за държавна помощ за научни изследвания, развитие и иновации (режимите, определени в т. 20 и 21 на Рамката ), а именно - дейностите да са неикономически дейности, които в своята същност да са независими научни изследвания, извършени от научна организация или научноизследователска инфраструктура, и всички приходи от тях да се реинвестират в основните дейности на научна организация или научноизследователска инфраструктура. Независими научни изследвания са тези изследвания, които не са възложени от предприятия или не са свързани с предоставяне на услуги на предприятия. (3) Когато към датата на подаване на проектното предложение членове на научния колектив участват или са участвали през предходните пет години в проекти, финансирани от Фонда, в проектното предложение задължително се посочват номерата, темите и получените оценки за изпълнението на тези проекти. (4) В проектното предложение ръководителят на научния колектив може да посочи до двама учени от страната или чужбина, които да не бъдат включени като оценители на проекта. При определяне на независимите оценители съответната временна научно-експертна комисия се съобразява с искането на ръководителя на научния колектив. Чл. 61. Проектните предложения се подават от името на ръководителя на научния колектив по начин, определен в Насоките за кандидатстване в конкурса. Чл. 62. (1) Кандидатите могат да поискат разяснения от Фонда по конкурсната документация до 10 дни преди изтичането на срока за подаване на проектните предложения. (2) Постъпилите въпроси и отговорите се публикуват на интернет страницата на Фонда не по-късно от 5 дни от получаване на искането. В разясненията не се посочва информация за лицата, които са ги поискали. Раздел IV. Допускане, оценяване и класиране на проектите Чл. 63. (1) Съответната временна научно-експертна комисия със съдействието на служители на Фонда проверява постъпилите проектни предложения за административно съответствие и допустимост по следните критерии: 1. наличие на проектно предложение, включващо административно и научно описание на проекта, както и всички приложения, определени в Насоките за кандидатстване в конкурса; 2. съответствие на проектното предложение с изискванията, определени в Насоките за кандидатстване в конкурса, и със заявената основна научна област/тематично направление на конкурса; 3. определянето на проектното предложение като излизащо извън обхвата на Рамката за държавни помощи за научни изследвания, развитие и иновации или съответствие на проектното предложение с режима за държавните помощи за съответния конкурс по методика, определена в Насоките за кандидатстване в конкурса; 4. липсата на изискуеми публични задължения на кандидатите за получаване на финансови средства от Фонда, което се установява по реда на чл. 87, ал. 11 от Данъчно-осигурителния процесуален кодекс . (2) След приключване на проверката по ал. 1 управителят на Фонда уведомява ръководителите на научни колективи, чиито проектни предложения не отговарят на едно или повече от изискванията, определени в Насоките за кандидатстване в конкурса. Несъответствията могат да бъдат отстранени в срок до 10 работни дни след уведомяването, като не се допуска промяна на научното описание. Ако несъответствията бъдат отстранени, проектното предложение се допуска до следващия етап на оценката. (3) След изтичане на срока за отстраняване на несъответствията по ал. 2 временната научно-експертна комисия изготвя списък на проектните предложения, които не са допуснати до научно оценяване, който се публикува на интернет страницата на Фонда. Чл. 64. (1) Организирането на оценяването и класирането на постъпилите проектни предложения се извършват от временната научно-експертна комисия. (2) При интердисциплинарни проекти предложението се разглежда от временната научно-експертна комисия по основната научна област или тематично направление на проекта, заявена в проектното предложение. Не се допуска прехвърляне на проектно предложение за разглеждане в научна област или тематично направление, които не са посочени като основни, освен при писмено заявление на ръководителя на научния колектив в рамките на процедурата по чл. 63, ал. 2 . Чл. 65. (1) Оценяването на проектите се извършва съгласно методиката за оценка и класиране на проектите, определена в Насоките за кандидатстване в конкурса, включваща най-малко следните критерии: 1. насоченост на изследванията в съответствие с националните стратегически документи за развитие на научните изследвания; 2. актуалност и значимост на научната проблематика; 3. съотносимост с регионалните, националните и европейските приоритети в областта на научните изследвания; 4. качество на научните изследвания, които са предмет на проекта; 5. очаквани резултати, свързани с получаването на нови знания и с възможностите за практическото им прилагане или за решаване на социални проблеми; 6. капацитет на научния колектив, на ръководителя на проекта и на научната организация за изпълнение на планираните научни изследвания; 7. реалистичност на работната програма; 8. законосъобразност, икономичност, целесъобразност и балансираност на разходите. (2) Оценяването на проектите включва следните етапи: 1. научно оценяване на проектните предложения; 2. формиране на комплексна оценка на проектните предложения и класиране на проектните предложения с оценка, по-висока от минималната. Чл. 66. (1) Оценяването на проектните предложения се извършва от национални и чуждестранни независими оценители, които са включени в базата данни по чл. 7, ал. 1, т. 2 за съответната година. Оценителите трябва да отговарят на минималните изисквания, определени в приложението към чл. 8, ал. 2 . (2) Един независим оценител може да оценява не повече от пет проектни предложения в рамките на един конкурс. (3) Оценяването на проектните предложения от тематични направления или научни области в случаите по чл. 53, ал. 4 може да се извърши и само от национални независими оценители. Чл. 67. (1) Независим оценител не може да оценява проекти в дадено тематично направление или научна област на конкурс, когато участва като ръководител или член на научен колектив на проектно предложение в същото тематично направление или научна област на конкурса. (2) Независим оценител не може да оценява проект: 1. на организация, в която работи по трудов договор или в която изпълнява дейности по граждански договор през последните три години, с изключение на случаите, когато гражданският договор е за участие като външен член в научно жури по Закона за развитието на академичния състав в Република България или с ментор за провеждане на практическо обучение по проекти, финансирани от бюджета на ЕС; 2. когато е свързано лице по смисъла на § 1, т. 17 от допълнителните разпоредби на Закона за насърчаване на научните изследвания и иновациите с някого от членовете на екипа на оценявания от него проект; 3. когато има съвместни научни публикации или съвместен проект, финансиран от Фонда през последните пет години, с ръководителя или с член на научния колектив на проекта. (3) Членовете на изпълнителния съвет или на временните научно-експертни комисии не могат да бъдат оценители на проектни предложения по време на мандата си. Членовете на временните научно-експертни комисии могат да участват със съвещателен глас в заседанията на оценителите за постигане на консенсус в крайната оценка на проекти в случаите по чл. 70, т. 3 . Чл. 68. (1) По методика, приета от изпълнителния съвет, временната научно-експертна комисия определя оценителите по съответните научни области/тематични направления от базата данни по чл. 7, ал. 1, т. 2 , като за всяко от проектните предложения посочва оценителите със: 1. специфична компетентност по проблематиката на проекта; 2. обща компетентност в съответната научна област. (2) Временната научно-експертна комисия определя чрез жребий оценителите за всяко едно проектно предложение по реда на ал. 1, т. 1. Броят оценители за един проект се определя в Насоките за кандидатстване в конкурса. За всяко проектно предложение се определя и резервен оценител. (3) Ако по реда на ал. 2 не могат да бъдат определени оценители със специфична компетентност, временната научно-експертна комисия определя такива с обща компетентност от базата данни по чл. 7, ал. 1, т. 2 за съответната научна област. (4) Проектни предложения за съфинансиране на проекти по международни програми, включващи независимо научно оценяване на проекта от европейска или международна организация, не се оценяват научно от оценители, а се приема положителната оценка на оценяващата организация. (5) Оценяването на проектни предложения по национални научни програми на конкурсен принцип, одобрени с решение на Министерския съвет, се провежда по посочения в тях ред. (6) За конкурси във връзка с чл. 43, ал. 1, т. 7 и 8 проектните предложения, които не включват научно описание, се разглеждат само от временната научно-експертна комисия. Чл. 69. (1) За всяко проектно предложение съответната временна научно-експертна комисия определя докладчик - член на комисията, който след решението на временната научно-експертна комисия по чл. 68, ал. 2 или 3 уведомява определените независими оценители и им изпраща: 1. Насоките за кандидатстване в конкурса по чл. 50, ал. 1 ; 2. подаденото проектно предложение в електронен формат; 3. връзката към информацията в базите данни на Фонда за ръководителя на научния колектив на проекта и неговите текущи или завършили през последните три години проекти. (2) Избраните оценители декларират липса на обстоятелствата по чл. 67, ал. 2, т. 2 , както и че не са членове на колектива на екипа на оценявания от тях проект за проектите, за които са определени. (3) При подаване на декларация с невярно съдържание по ал. 2 оценителят губи право да оценява проектни предложения, както и да участва в проекти, финансирани от Фонда, за срок пет години. (4) Определените независими оценители са анонимни за всички лица с изключение на членовете и секретаря на съответната временна научно-експертна комисия, както и на другите оценители на проектното предложение в случаите по чл. 70, т. 3 . (5) Определените независими оценители подписват декларации за конфиденциалност. (6) В срок, определен в Насоките за кандидатстване, всеки независим оценител изготвя в електронен формат оценка на съответното проектно предложение, която съдържа: 1. преценка за допустимостта на предвидените дейности и разходи и за типа на предвидените научни изследвания; 2. оценка на проектното предложение по точкова система съгласно критериите за научна оценка на проектните предложения и мотиви за определените точки по всеки критерий; 3. препоръки за промени в работната програма и/или във финансовия план на проекта, ако прецени, че такива са необходими. Чл. 70. След постъпване на оценките съответната временна научно-експертна комисия ги разглежда поотделно за всяко проектно предложение, като: 1. установява съответствието на определените точки с мотивите по всеки критерий и с методиката за оценка на проектите и сравнява оценките на оценителите; 2. при наличие на съответствие и при разлика между числовите оценки на оценителите, по-малка от определена в методиката стойност, формира комплексна числова оценка на проекта като средноаритметично от оценките на оценителите; 3. при липса на съответствие по т. 1 за някоя от оценките експертната карта се връща на оценителя, който в определен от изпълнителния съвет срок изпраща коригирана карта; ако картата не бъде представена в този срок или не бъде коригирана за отстраняване на несъответствията, временната научно-експертна комисия предлага да не се изплаща възнаграждение на оценителя и взема решение проектното предложение да се изпрати за оценяване на друг оценител; 4. при разлика в индивидуалните оценки повече от определената в методиката стойност организира обсъждане между оценителите, при което оценителите имат възможност да променят оценките си и мотивите към тях, като представят нова карта за научна оценка на проектното предложение; комплексната числова оценка за проектното предложение се определя като средноаритметично на получените оценки. Чл. 71. (1) След извършване на оценяването по чл. 69 и 70 временните научно-експертни комисии: 1. извършват класиране на проектните предложения в низходящ ред на комплексната числова оценка; 2. изготвят списък на проектните предложения за финансиране в рамките на предварително определените средства. (2) Не се класират проектни предложения, получили по-малък брой точки от минималния праг, определен в Насоките за кандидатстване в конкурса. (3) Ако независими оценители са предложили промени във финансовия план на проект, съответната временна научно-експертна комисия разглежда аргументацията за тях и ги отчита напълно или частично или ги отхвърля при предложението си за финансиране. (4) Ако след изготвяне на списъка на проектните предложения за финансиране по ал. 1, т. 2 останат проектни предложения, които са оценени по-високо от минималния праг, но не са предложени за финансиране поради изчерпване на предвидените средства за съответното тематично направление или научна област, тези проектни предложения се включват в списък с резервни проектни предложения. (5) За извършените дейности по организацията на оценяването и класирането на проектните предложения временната научно-експертна комисия изготвя доклад до изпълнителния съвет, към който прилага решенията по ал. 1 и 4. (6) Член на временна научно-експертна комисия може да изрази особено мнение в писмен вид, което се представя в тридневен срок след заседанието на комисията, на което е прието класирането на проектите за конкурса, като то става неразделна част от решението. Чл. 72. (1) След постъпване на доклада на съответната временна научно-експертна комисия с решение на изпълнителния съвет се одобряват класирането, списъкът на проектите за финансиране и списъкът на резервните проекти. (2) Решението на изпълнителния съвет се публикува на интернет страницата на Фонда в срок три работни дни от приемането му от изпълнителния съвет. Към решението се прилага списък на класираните проекти, съдържащ следната информация: 1. заглавие на проекта; 2. базова организация и партньорски организации, ако има такива; 3. ръководител на научния колектив; 4. комплексна числена оценка на проекта. (3) За одобрените за финансиране проекти в срок до 30 работни дни след подписване на договорите за финансиране се публикуват и общият размер на отпуснатото финансиране, резюмето на проекта и списъкът на членовете на научния колектив. (4) Ако проектните предложения, които са оценени по-високо от минималния праг, не са достатъчни за изразходване на предвидените средства за определено тематично направление или научна област, останалата сума се разпределя от изпълнителния съвет за финансиране на резервни проектни предложения от други тематични направления или научни области на същия конкурс. (5) Решението по ал. 1 се взема не по-късно от 15 седмици след изтичане на срока за подаване на проектни предложения с изключение на тези по процедурата по чл. 74 , за които решението се взема не по-късно от 18 седмици след изтичане на срока за подаване на проектни предложения. Периодите от 1 до 31 август и от 23 декември до 3 януари не се включват в тези срокове. Чл. 73. (1) В срок, определен в Насоките за кандидатстване в конкурса, след приемане на решението по чл. 72, ал. 1 управителят изпраща на ръководителите на научните колективи получените научни оценки, мотивите към тях и комплексната числова оценка на представеното от тях проектно предложение. (2) При установяване на техническо несъответствие в текста на научната оценка в срок две седмици след получаване на научната оценка ръководителят на проектното предложение може да подаде мотивирано възражение до управителя. (3) При наличие на постъпили възражения срещу оценките по проектните предложения изпълнителният съвет взема решение за създаване на експертна комисия по възраженията, която да разгледа постъпилите възражения. В комисията участват от трима до петима експерти, отговарящи на изискванията за членове на научно-експертни комисии. Правилата за определяне на състава и за работата на комисията се приемат с решение на изпълнителния съвет и се публикуват на интернет страницата на Фонда. За участието си в комисията членовете и получават възнаграждение в съответствие с чл. 33. (4) Ако при разглеждане на възраженията комисията установи, че има ясни доказателства за допуснати технически грешки по даден критерий на оценката, изпраща проектното предложение за оценяване на друг независим оценител, който прави нова оценка по съответния критерий в съответствие с насоките и методиката на конкурса. (5) Крайната оценка за проектното предложение се определя, като се коригира оценката по критерия, за който е възразено, в съответствие с оценката по ал. 4. (6) За проекти, получили при крайната оценка равен или по-висок брой точки от последния финансиран в дадената научна област проект, се прави общо класиране на проектите по ал. 4 за конкурса. При класирането проектните предложения се подреждат според стойността, с която променената оценка надвишава стойността на последния финансиран проект в дадената научна област. Финансирането на проектите се осъществява по низходящ ред на класирането в рамките на утвърдената тригодишна оперативна програма и бюджет за тази цел. (7) Процедурата по ал. 4 - 6 не се прилага за проекти по двустранно сътрудничество или по международни програми с участие на други финансиращи организации. Чл. 74. (1) По решение на изпълнителния съвет оценяването на проектни предложения по конкурси с минимална сума на проекта над определена от изпълнителния съвет стойност може да включва два етапа: 1. оценяване от независими оценители; 2. защита на проектните предложения, преминали първия етап. (2) Оценяването по ал. 1, т. 1 се извършва при условията и по реда на чл. 63 - 71 , като оценителите могат да правят препоръки за промяна в работната програма и/или финансовия план на проекта. Проектите се оценяват от учени, участвали през последните 5 години в процедури по оценяване към Рамковите програми на ЕС като независими оценители, с изключение на случаите по чл. 53, ал. 4 . (3) Защитата на проектни предложения по ал. 1, т. 2 се извършва за проекти, получили оценка от първия етап над определения в Насоките за кандидатстване в конкурса минимален праг. Въз основа на препоръките на независимите оценители научните колективи, допуснати до втория етап на оценяването, могат да правят промени в подаденото проектно предложение. (4) Защитата на проектните предложения включва представяне на проекта от ръководителя на научния колектив пред съответната временна научно-експертна комисия, отговори на въпроси и на препоръките на независимите оценители. (5) За защитата на проектните предложения се води протокол и аудиозапис, въз основа на които независимите оценители определят оценката си за втория етап от оценяването. (6) Проектите се класират въз основа на средната стойност на оценката от първия и втория етап на оценяването. (7) Одобрението на проектите за финансиране се осъществява по реда на чл. 72 . Чл. 75. (1) Независимите оценители получават възнаграждение въз основа на сключен договор с управителя на Фонда. Размерът на възнаграждението за извършената научноизследователска експертиза за съответния проект зависи от типа на конкурса и се определя от управителя на Фонда по предложение на изпълнителния съвет, като то не може да бъде по-малко от 270 лв. и по-голямо от 540 лв. (2) Възнаграждението на оценителите по националните научни програми на конкурсен принцип се определя от управителя на Фонда по предложение на изпълнителния съвет в рамките на средствата за оценяване и администриране, определени в програмата, като за тях не се прилагат ограниченията по ал. 1. (3) Възнаграждението не се изплаща, ако по вина на независимия оценител оценката не е предадена в предвидения в Насоките за кандидатстване в конкурса срок или при решение на изпълнителния съвет във връзка с чл. 70, т. 3 . (4) Оценяването на проектните предложения и междинното и окончателното оценяване на финансирани проекти са неразделна част от научните изследвания. Дейността на независимите оценители е специфична научноизследователска дейност, свързана с определяне характеристиките на проектите, и може да включва препоръки за подобряване качеството на научните изследвания. Раздел V. Договор за финансиране Чл. 76. (1) За одобрените проекти управителят сключва договор за предоставяне на финансиране, който задължително съдържа: 1. страни по договора: а) Фонд \"Научни изследвания\"; б) изпълнители по договора - базова организация и ръководител на научния колектив; 2. предмет на договора, включващ входящ номер и наименование на проекта; 3. период за изпълнение; 4. финансови ангажименти по договора; 5. работна програма; 6. план за управление на научните данни; 7. партньори по проекта, ако има такива; 8. списък на научния колектив. (2) Проектното предложение, споразумението за партньорство (ако е приложимо) и планът за управление на научните данни са неразделна част от договора. (3) В договора се определя редът за възстановяване на недължимо платени и надплатени суми, както и на неизразходваните, неправомерно получените или неправомерно усвоените средства. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, договорът включва съответните изисквания на приложимото законодателство, които гарантират спазването на условията на режима за държавни помощи за съответния проект. Чл. 77. В случаите, когато средства за финансиране на проекти и дейности се предоставят изцяло или частично от други организации, условията и редът за финансиране се определят съгласувано с финансиращата организация при спазване на разпоредбите на Закона за насърчаване на научните изследвания и иновациите и на този правилник. Чл. 78. (1) В срок до 10 работни дни от решението на изпълнителния съвет за определяне на съответния проект за финансиране управителят на Фонда отправя покана до ръководителя на научния колектив за сключване на договор за финансиране на проекта. Ръководителят на научния колектив уведомява останалите изпълнители по чл. 76, ал. 1, т. 1 за сключване на договора. (2) Договорът се сключва не по-късно от две седмици след поканата по ал. 1. Подписването му може да се отложи с не повече от един месец по мотивирано искане на ръководителя на научния колектив или на ръководителя на научната организация. (3) Договорът се сключва за цялата сума по проекта, предвидена в решението на изпълнителния съвет, и за целия период за неговото изпълнение. (4) В случай че съответната временна научно-експертна комисия е предвидила промени в работната програма или във финансовия план, отчитайки забележки на независимите оценители, и тези промени са одобрени от изпълнителния съвет, ръководителят на научния колектив се уведомява за тях заедно с поканата по ал. 1 и тези промени се отразяват в договора. (5) Преди подписването на договора членовете на временната научно-експертна комисия: 1. удостоверяват съответствието на договора с подаденото проектно предложение по отношение на неговото съдържание съгласно чл. 76, ал. 1 и с промените по ал. 4; 2. извършват кръстосана проверка на дейностите, предвидени в проекта, с оглед на избягване на двойно финансиране на дейности по методика, приета от изпълнителния съвет. Чл. 79. Ако ръководител на научен колектив или на базова организация, чийто проект е одобрен за финансиране, откаже сключването на договор, след изтичане на срока по чл. 78, ал. 2 управителят на Фонда отправя покана до следващия от списъка с резервните проекти в съответната научна област, но не по-късно от 10 работни дни преди приключване на съответната финансова година. Чл. 80. (1) Средствата за изпълнение на проекта се предоставят при условия и по ред, определени в договора за неговото изпълнение. (2) До 20 работни дни след подписване на договора Фондът превежда авансово предвидените суми за първия етап от изпълнението на проекта. Чл. 81. Финансовите средства по проекта се изразходват законосъобразно и целесъобразно съгласно предвидените във финансовия план групи разходи. Чл. 82. При публикуване на научни резултати, получени във връзка с изпълнението на проекти, финансирани от Фонда, в научни публикации, в публикувани резюмета на материали от форуми членовете на научния колектив отбелязват, че съответният резултат е постигнат по проект, финансиран от Фонда, и ако условията на изданието позволяват, посочват номера на договора. Чл. 83. (1) Всяко изменение на договора за финансиране е предмет на допълнително писмено споразумение, освен когато в този правилник е предвидено друго. Допълнителното споразумение се подписва от управителя на Фонда след решение на изпълнителния съвет. (2) Допълнително споразумение не може да има за цел или за последица промяна на договора, която може да постави под съмнение решението за финансиране на проекта или да доведе до неравностойно отношение към кандидатите, както и до увеличаване размера на одобреното финансиране. (3) Искания за изменение се изпращат от изпълнителя до управителя на Фонда не по-късно от два месеца преди крайната дата за изпълнение на проекта или на съответния етап. (4) Измененията в договорите за финансиране по национални научни програми се уреждат в Насоките за кандидатстване в конкурса и в договорите за финансирането им. Чл. 84. (1) При изпълнението на проекта ръководителят на научния колектив може да прави промени във финансовия план чрез прехвърляне между различните групи допустими преки разходи, при условие че преразпределението не надвишава 20 процента от общия размер на допустимите преки разходи за съответния етап на проекта. (2) В случаите по ал. 1 ръководителят на научния колектив писмено уведомява ръководителя на базовата организация и партньорите, ако има такива, и управителя на Фонда. Уведомлението се прилага към съответния финансов отчет, без да се подписва допълнително споразумение към договора за финансиране. Това преразпределение следва да се подаде в отчета за етапа, за който е направено. (3) Редът по ал. 1 се прилага и при прехвърляне на средства за следващ етап на проекта или за използване на средства в периода до получаване на финансирането за следващия етап при наличие на неизразходвани средства от отчитания етап. При необходимост в периода до получаване на финансиране за следващ етап могат да бъдат използвани собствени средства на организацията. В тези случаи финансовите средства се отчитат във финансовия отчет за следващия етап. При незадоволителна оценка на проекта за отчитания етап всички средства, получени от Фонда и изразходвани по реда на тази алинея, се възстановяват на Фонда. (4) В случай че са необходими промени във финансовия план, предвиждащи преразпределение, надвишаващо 20 процента, но не повече от 30 процента от допустимите преки разходи по проекта за определен етап, промените се осъществяват по реда на чл. 83 . (5) При промените по ал. 1, 2 или 3 не могат да се нарушават ограниченията върху изразходване на финансовите средства, посочени в този правилник или в Насоките за кандидатстване в конкурса. Промените не могат да са свързани или да водят до преразпределение на средства между партньорите, ако има такива. Чл. 85. (1) Не се допускат промени в работната програма на проекта, които засягат повече от 30 процента от планираните дейности и/или очакваните резултати, или промени, които водят до промяна на вида на изследванията съгласно чл. 5, ал. 3 . (2) Промени, засягащи по-малко от 20 процента от планираните дейности и/или очакваните резултати за съответния етап от проекта, могат да се извършат след писмено мотивирано уведомление от ръководителя на научния колектив до управителя на Фонда. В този случай не се подписва допълнително споразумение към договора за финансиране. (3) Промени, засягащи повече от 20 процента, но не повече от 30 процента от планираните дейности и/или очакваните резултати, могат да се извършат по реда на чл. 83 . Чл. 86. (1) Промени в състава на научния колектив на проекта се допускат по изключение в интерес на изпълнението му и могат да бъдат направени въз основа на мотивирано предложение на ръководителя и/или на научния колектив, утвърдено от ръководителя на базовата организация, и на партньорите, ако има такива. Към предложението се прилага писмено съгласие на напускащите и/или на новите членове на колектива. Членове на изпълнителния съвет, взел решение за финансиране на проекта, на временната научно-експертна комисия, оценявала проектни предложения по съответния конкурс, или оценители по тематичното направление или научната област на конкурса не могат да бъдат предлагани за нови членове на колектива. (2) В случай че ръководител на научен колектив е престанал да отговаря на предварително обявените изисквания за съответната позиция или не е в състояние да изпълнява своите задължения по проекта, ръководителят на базовата организация съвместно с партньорите, ако има такива, и останалите членове на научния колектив, притежаващи образователна и научна степен \"доктор\", вземат решение, с което предлагат неговата замяна с учен, притежаващ еквивалентни или по-високи квалификация, умения и опит. Ученият, предложен за нов ръководител, трябва да е бил член на научния колектив при подаване на проектното предложение и да отговаря на условията за ръководител на проект. (3) Решение по предложението по ал. 1 се взема от съответната постоянна научно-експертна комисия, като не се подписва допълнително споразумение. Замяна на ръководител на научен колектив по ал. 2 се осъществява с решение на изпълнителния съвет и сключване на допълнително споразумение към договора. (4) Докторанти, отчислени с право на защита, както и участници в колектива, защитили докторска степен, които преустановяват трудови правоотношения с базовата организация, могат да се заменят с нови членове на колектива с уведомително писмо от ръководителя на проекта. Към писмото се прилага писмено съгласие на напускащите и на новите членове на колектива. Чл. 87. (1) При забавяне от научен, технически или друг характер, налагащо удължаване срока за изпълнение на проекта или на етап от проекта, ръководителят на научния колектив съгласувано с ръководителя на базовата организация и партньорите, ако има такива, уведомява писмено управителя на Фонда и мотивирано иска удължаване на срока за изпълнение на проекта или съответния етап, като посочва крайната дата, на която ще бъде представен съответният отчет. (2) В случай че исканото удължение по ал. 1 е до девет месеца, срокът се удължава, без да се подписва допълнително споразумение. (3) В случай че исканото удължение по ал. 1 е по-голямо от девет месеца, но не повече от 18 месеца, удължаването може да се извърши с решение на изпълнителния съвет по предложение на съответната постоянна научно-експертна комисия след обсъждане на мотивите за исканото удължение с ръководителя на научния колектив. Раздел VI. Анализ, контрол и оценка на изпълнението на финансираните проекти Чл. 88. (1) Анализът, контролът и оценката на изпълнението на финансираните от Фонда проекти се осъществяват от постоянните научно-експертни комисии въз основа на правила и критерии, приети от изпълнителния съвет. Правилата включват и механизми за мониторинг на изпълнението и текущ и последващ контрол по отношение на приложимия режим за държавни помощи. (2) След сключването на договорите по всеки конкурс изпълнителният съвет разпределя финансираните проекти на постоянните научно-експертни комисии в съответствие с тяхната компетентност. Интердисциплинарните проекти се разпределят на постоянната научно-експертна комисия по основната научна област, която при обсъждането на отчетите може да покани представители на постоянни научно-експертни комисии по допълнителните научни области. (3) При изпълнение на задълженията си по ал. 1 постоянните научно-експертни комисии осъществяват проверки в базовата организация или партньорските организации за изпълнение на дейностите по проекта или за резултатите от него. Чл. 89. В двумесечен срок след публикуване на решението на изпълнителния съвет за финансиране на проектите за всеки конкурс управителят организира информационна среща с ръководителите на научните колективи и счетоводителите, отговорни за финансовото обслужване на проектите, на която финансови специалисти от Фонда представят и разясняват указания за управление и отчитане на финансовите средства, предоставени от Фонда. Чл. 90. (1) За всеки финансиран проект на интернет страницата на Фонда се създава връзка към интернет страница на проекта чрез електронната страница на базовата организация. (2) Страницата на проекта е с публичен достъп и съдържа информация по чл. 53, ал. 2 , както и: 1. описание на очакваните резултати; 2. постигнати резултати от изпълнението на проекта по етапи, ако проектът се изпълнява на етапи, и кратък анализ на тяхната приложимост, в т. ч.: а) списък на научните публикации, изработени във връзка с проекта, с интернет връзка към публикациите в електронната страница на списанието, в което са публикувани, и/или към публично достъпни електронни копия на публикациите в Портала за отворена наука съгласно чл. 78, ал. 1 от ЗННИИ , а за издания, публикувани само в печатен вид, се публикуват началната страница, страницата с отбелязано финансиране от Фонда и други страници по желание на научния колектив; б) интернет връзка към публично достъпните научни данни, за които е приложимо; в) за проекти за индустриални научни изследвания или експериментално развитие се публикува и заявка за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации, а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура; 3. друга информация, свързана с проекта, като предложения за индустриални или други полезни за обществото приложения на резултатите. (3) Ръководителят на научния колектив отговаря за създаването и обновяването на страницата на проекта. Информацията се съхранява за срока по чл. 31, ал. 4 . Чл. 91. (1) Ръководителите на научни колективи представят в сроковете, предвидени в договора: 1. междинни научни и финансови отчети за изпълнението на проекта; 2. окончателен научен и финансов отчет за изпълнението на проекта. (2) Междинен научен и финансов отчет се изготвя за всеки етап от изпълнението на проекта, когато такива са предвидени, а при необходимост може да включва и актуализирана работна програма и актуализиран финансов план на проекта за следващия етап. (3) Окончателен научен и финансов отчет се изготвя за цялостното изпълнение на проекта. (4) В отчетите се включва информация за промените, направени по реда на чл. 84 - 87 . (5) Ако междинен или окончателен отчет по проект не бъде предаден до два месеца след изтичане на определения срок по ал. 1, Фондът предприема действия, предвидени в договора за финансиране. Ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда до предаване на отчета. (6) Ако междинен или окончателен отчет по проект не бъде предаден до шест месеца след изтичане на определения срок по ал. 1, Фондът предприема действия за възстановяване изцяло на сумата за съответния отчетен период от базовата организация и партньорските организации, ако има такива. Ако забавянето се дължи на непредаден научен отчет, ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда за срок три години. (7) В срока за представяне на окончателния финансов отчет се възстановяват на Фонда и неизразходваните средства по проекта, а когато финансовият одит на отчета на проекта е осъществен от одитор, определен от базовата организация по проекта, в същия срок се възстановяват и сумите, определени като недопустими или непризнати разходи. Чл. 92. (1) Научният отчет се представя на български език, а в определени в Насоките за кандидатстване или в договора за финансиране на проекта случаи - и на английски език, и включва: 1. кратко описание на осъществените изследвания или дейности по всеки от работните пакети, описание на постигнатото по всеки от очакваните научни резултати за дадения етап и обяснение на причините, ако част от очакваните резултати не са постигнати; 2. списък на научните публикации (публикувани и/или приети за печат), включващи научни изследвания, финансирани по проекта, отговарящи на изискването по чл. 82 , както и копия на хартиен или електронен носител от тези публикации; в случаите, при които една публикация се отчита в повече от един проект, финансиран от Фонда или друг източник от страната, това се описва в отчета, като се отбелязва приносът на всеки от проектите за публикацията в проценти; 3. списък на участията в научни форуми или посещения в научни организации в чужбина, на които са представени резултати от проекта; 4. отчет за изпълнение на плана за реализация и разпространение на резултатите от изпълнението на научния проект; 5. информация, която се публикува на интернет страницата на проекта съгласно чл. 90, ал. 2 . (2) Научният отчет се подписва от ръководителя и членовете на научния колектив, притежаващи образователната и научна степен \"доктор\". Чл. 93. (1) Финансовият отчет се представя на български език и включва необходимата счетоводна информация за преценка на допустимостта на направените разходи съгласно правилата по чл. 14, т. 8 . Към финансовия отчет се прилагат заверени копия на разходооправдателните документи за направените преки допустими разходи, върху които е отбелязано, че разходът е извършен по съответния проект. (2) Финансовият отчет се подписва от ръководителя и от главния счетоводител на базовата организация, както и от ръководителя на научния колектив. Чл. 94. (1) В зависимост от постигнатите резултати за всеки проект се поставя научна оценка, която може да бъде: 1. \"много добър\" - проекти, постигнали научните резултати и осъществили дейностите по работната програма на проекта за дадения етап над 90% от планираните, които са отразени в пълен обем или частично в публикувани или приети за печат научни публикации в авторитетни научни списания, попадащи в квартил 1 (Q1) или квартил 2 (Q2), отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 2. \"добър\" - проекти, постигнали основната част от научните резултати и осъществили основната част от дейностите по работната програма на проекта за дадения етап, но не по-малко от 70% от тях, които са отразени в публикувани или приети за печат научни публикации в списания с импакт фактор/ранг, отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 3. \"задоволителен\" - проекти, постигнали част от научните резултати за дадения етап и осъществили част от дейностите по работната програма на проекта, но не по-малко от 50% от тях, които са отразени в поне една публикувана или приета за печат научна публикация, отговаряща на изискването по чл. 82 ; при междинно отчитане постигнатите резултати трябва да дават възможност проектът да бъде продължен и успешно завършен; 4. \"незадоволителен\" - проекти, постигнали по-малко от 50% от очакваните резултати и от дейностите по работната програма на проекта, или при които липсват научни публикации по тематиката на проекта, поради което след междинното отчитане проектът не може да бъде продължен или завършен успешно. (2) За проекти, които се изпълняват по национални научни програми, по европейски програми или по програми за двустранно сътрудничество, оценяването се извършва и в съответствие със специфичните изисквания в насоките на съответния конкурс. (3) За проекти за индустриални научни изследвания или експериментално развитие като резултати от проекта се отчитат и заявки за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации , а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура. (4) Индивидуалните оценки се поставят от независими оценители. Броят независими оценители за всеки тип проекти се определя с правилата по чл. 88, ал. 1 . (5) Броят на независимите оценители на отчети на проекти, финансирани по конкурсите по чл. 45 , се определя от изпълнителния съвет за всеки тип конкурси. (6) Постоянната научно-експертна комисия или изпълнителният съвет може да връща еднократно междинни или окончателни отчети за корекции в срок до един месец при установени неточности, грешки или при неспазване на изискванията за изготвяне на отчети. Чл. 95. (1) За всеки проект постоянната научно-експертна комисия определя с решение независими оценители от базата данни по чл. 7, ал. 1, т. 2 , които са изразили съгласие да оценяват междинни и окончателни отчети на проекти. За всеки отчет се определят и резервни оценители. (2) При определянето на независимите оценители не се допуска наличие на обстоятелствата, посочени в чл. 67, ал. 2 . (3) Един независим оценител може да оценява не повече от осем отчета на проекти в рамките на една календарна година. (4) Независимите оценители са анонимни за колектива на проекта, както и за всички лица с изключение на членовете и секретаря на съответната постоянна научно-експертна комисия. Чл. 96. (1) Секретарят на постоянната научно-експертна комисия изпраща до независимите оценители: 1. уведомление за избора; 2. подробни указания за правилата и критериите за оценяване на изпълнението на проектите; 3. връзка към страниците по чл. 90, ал. 1 и към научните и финансовите отчети по проектите, които ще оценяват. (2) В срок, определен в правилата по чл. 88, ал. 1 , независимите оценители: 1. оценяват и мотивират оценките си за постигнатите научни резултати и изпълнението на проекта въз основа на информацията в научния отчет и публикуваните или приетите за печат научни публикации съгласно чл. 94 ; 2. изразяват становище за съответствие на финансовите разходи с условията на договора и с финансовия план, като отчитат направените в тях промени, ако има такива; 3. за проекти, оценени с оценка \"задоволителен\", изразяват становище дали проектът има потенциал да бъде продължен за следващия етап и с каква част да бъде намалена предвидената сума по договора за следващия етап на проекта; 4. при междинно отчитане може да препоръчат промени в работна програма или финансов план за следващия етап на проекта. Чл. 97. (1) Финансовите отчети на проектите се проверяват за допустимост за разходваните средства от одитор - експерт-счетоводител. Начинът за определяне на одитор се указва в Насоките за кандидатстване в конкурса. (2) При установяване на несъответствие или при необходимост от допълнителни разяснения одиторът информира писмено ръководителя на научния колектив и ръководителя на базовата организация, които могат да представят допълнителни разяснения и/или документи в срок до 14 дни след получаване на писмото. (3) Одиторът изготвя мотивиран доклад до управителя на Фонда и до съответната постоянна научно-експертна комисия, в който дава оценка за направените разходи. При установяване на неизразходвани, изразходвани в нарушение на финансовия план и/или неправомерно изразходвани средства определя размера на одобрените разходи и на средствата, подлежащи на прехвърляне за следващ етап или на възстановяване. (4) Фондът не може да изисква възстановяване на други средства с изключение на средствата, подлежащи на възстановяване съгласно ал. 3, или в случай на незадоволителна оценка след решение на изпълнителния съвет по чл. 101, ал. 4 . Чл. 98. (1) След постъпване на оценките по чл. 96, ал. 2 и на доклада по чл. 97, ал. 3 за всеки отчетен проект постоянната научно-експертна комисия установява съответствието на индивидуалните оценки с критериите за оценяване на изпълнението на проектите и при липса на съответствие уведомява оценителя да коригира несъответствието в едноседмичен срок от получаване на уведомлението. (2) Постоянната научно-експертна комисия разглежда доклада по чл. 97, ал. 3 и при необходимост изисква от одитора разяснения по направените констатации. (3) На основание индивидуалните оценки на независимите оценители постоянната научно-експертна комисия предлага на изпълнителния съвет решение за обща научна оценка на всеки проект, отчитайки критериите по чл. 94, ал. 1 . (4) Постоянната научно-експертна комисия представя на изпълнителния съвет доклад за приемане на общите научни оценки за всеки проект и предложение за окончателен размер на одобрените разходи по проекта. (5) Ако при приключване на проекта окончателният размер на одобрените разходи по ал. 4 е по-малък от получените, в доклада по ал. 4 се определя и размерът на средствата, подлежащи на възстановяване, както и сумата, възстановена на Фонда при условията и по реда на чл. 91, ал. 7 . Чл. 99. (1) Изпълнителният съвет разглежда доклада по чл. 98, ал. 4 на съответната постоянна научно-експертна комисия и за всеки проект приема решение, с което: 1. утвърждава общата оценка на междинния, съответно окончателния отчет; 2. утвърждава окончателния размер на одобрените разходи за съответния етап или за цялостното изпълнение на проекта, а в случаите по чл. 98, ал. 5 - и размера на средствата, подлежащи на възстановяване. (2) За междинни отчети на проекти, получили оценка \"много добър\" или \"добър\", изпълнителният съвет приема решение за отпускане на средствата за следващия етап на проектите в пълния размер, предвиден в договора. (3) За междинни отчети на проекти, получили оценка \"задоволителен\", изпълнителният съвет разглежда препоръките на независимите оценители и на съответната постоянна научно-експертна комисия и приема решение дали проектът да бъде продължен за следващ етап. Ако проектът се продължава, изпълнителният съвет намалява сумата за финансиране на следващия етап на проекта до не повече от 70 процента от средствата за следващия етап на проекта, предвидени в договора. (4) За проекти, получили оценка \"незадоволителен\", изпълнителният съвет приема решение за прекратяване на договора за финансиране на проекта, след като изслушва председателя на съответната постоянна научно-експертна комисия. Решението може да включва частично или пълно възстановяване на получените средства, включително и на тези за персонал. (5) Всички средства, за които е установена недопустимост и не са възстановени на Фонда при условията и по реда на чл. 91, ал. 7 , се възстановяват на Фонда в пълен размер в 10-дневен срок считано от датата, на която съответният изпълнител е уведомен за решението на изпълнителния съвет по ал. 1, т. 2. (6) Решенията по ал. 1 - 4 се съобщават от управителя на Фонда на изпълнителите по чл. 76, ал. 1, т. 1 б в петдневен срок след публикуване на протокола на изпълнителния съвет. (7) До 20 работни дни след приемане на решението на изпълнителния съвет по ал. 1 Фондът превежда съответните суми за следващия етап на проекта. Ако при приемане на решението на изпълнителния съвет тригодишната оперативна програма за съответния период не е утвърдена, изплащането се извършва до 20 работни дни след утвърждаването и. (8) Проектът се счита за приключен след утвърждаване от изпълнителния съвет на окончателна обща научна оценка и финансов отчет на проекта и възстановяване на средствата по ал. 4 или 5, ако има такива. За приключването на проекта управителят и изпълнителите подписват протокол. Чл. 100. (1) Решенията по чл. 99 се вземат не по-късно от 4 месеца след подаване на съответния отчет за междинни отчети и не по-късно от 6 месеца за окончателни отчети и се публикуват на интернет страницата на Фонда в протокола на изпълнителния съвет, в който е вписано решението. (2) Сроковете по ал. 1 спират да текат при връщане на отчета по проекта съгласно чл. 94, ал. 6 . Чл. 101. (1) Ръководителят на научния колектив и/или ръководителят на базовата организация могат в едномесечен срок от датата на получаване на уведомлението по чл. 99, ал. 6 да направят мотивирано възражение срещу решенията на изпълнителния съвет по чл. 99, ал. 1 или 4 . (2) На първото си заседание след постъпване на възражение срещу научната оценка на определен проект съответната постоянна научно-експертна комисия в присъствие на управителя на Фонда определя чрез жребий супероценител от база данни \"Оценители на проекти\" по чл. 7, ал. 1, т. 2 за съответната научна област, който отговаря на минималните изисквания съгласно приложението към чл. 8, ал. 2 . Супероценителят изготвя индивидуална оценка при условията и по реда на чл. 96, ал. 2 , преценява дали оценката на постоянната научно-експертна комисия е мотивирана и прави обосновано предложение за решение на изпълнителния съвет. (3) Възражение срещу решение за възстановяване на средства може да бъде подадено в случаите, при които одиторът на финансовия отчет е определен от Фонда. При подаване на такова възражение управителят на Фонда след съгласуване с председателя на съответната постоянна научно-експертна комисия определя независим одитор, който изготвя становище за допустимостта само на средствата, за които се възразява. (4) Въз основа на мотивираното становище на супероценителя изпълнителният съвет разглежда отново решението на постоянната научно-експертна комисия и оценките на оценителите и потвърждава или променя решението си по чл. 99, ал. 1, т. 1 . (5) Въз основа на становището на независимия одитор изпълнителният съвет потвърждава или променя решението си по чл. 99, ал. 1, т. 2 . (6) Срещу решенията по ал. 4 и 5 не може да се подава ново възражение. Чл. 102. (1) По предложение на постоянните научно-експертни комисии изпълнителният съвет определя до два най-успешни проекта от всеки приключил конкурс, които са постигнали най-добри резултати по отношение на целите на конкурса, като се отчита импакт факторът/рангът на списанията, в които са публикувани научните резултати, а за проекти в областта на обществените и хуманитарните науки - статиите, публикувани в реферирани или индексирани списания, както и в рецензирани студии или монографии. (2) Проекти, определени по ал. 1, се обявяват на интернет страницата на Фонда и ръководителят на научния колектив получава грамота от Фонда за най-успешен проект за съответния конкурс. (3) Ръководителите на научни колективи на проекти, получили незадоволителна научна оценка при междинно или крайно оценяване, се обявяват на интернет страницата на Фонда и нямат право да кандидатстват като ръководители или членове на колективи по проекти за срок три години считано от датата на решението на изпълнителния съвет по чл. 99, ал. 1, т. 1 . Раздел VII. Отчитане дейността на Фонда Чл. 103. (1) Ежегодно в срок до 31 март Фондът представя на министъра на образованието и науката годишен отчет за дейността си. (2) Годишният отчет за дейността на Фонда включва: 1. информация за наименованията на конкурсите за годината, предвиденото и одобреното финансиране по тях, броя кандидатствали и одобрени проекти и статистическа информация по научни области, научни организации и др.; 2. анализ и оценка на проведеното оценяване на проектите, както и на установените проблеми; 3. анализ и оценка на проведените оценявания на междинни отчети по текущи проекти и информация за продължените проекти по различните типове проекти; 4. анализ и оценка на проведените оценявания на окончателни отчети по проекти, общо финансиране по тях, посочване на положителни примери за успешни проекти и на проекти, за които са установени проблеми; 5. информация за това какъв дял от националната научна продукция в отделните научни области за предходната година съгласно международните бази данни WoS, Scopus и други бази данни е реализиран с финансовата подкрепа на Фонда; 6. информация за административните разходи на Фонда за годината; 7. общо заключение за дейността на Фонда през изминалата година и предприети или препоръчани мерки за подобряване дейността на Фонда. (3) Годишният отчет се публикува на интернет страницата на Фонда и се представя публично пред представители на научната общност от председателя на изпълнителния съвет и от управителя. Глава четвърта. ОРГАНИЗАЦИЯ НА РАБОТАТА И НА ДЕЙНОСТТА НА ФОНДА Раздел I. Организация на работата Чл. 104. (1) Организационното и административното обслужване на Фонда се осъществява от държавни служители и лица, работещи по трудово правоотношение. (2) Управителят на Фонда утвърждава длъжностното разписание, поименното разписание на длъжностите и длъжностните характеристики на служителите във Фонда. Чл. 105. (1) Управителят на Фонда издава правила за организацията на работата, за документооборота, както и други специфични разпоредби, свързани с административното управление на Фонда. (2) Управителят на Фонда възлага служебните преписки с резолюция до директорите на дирекции, която съдържа указание и срок за изпълнение. Чл. 106. (1) Работното време на служителите на Фонда е с променливи граници от 8,00 до 19,00 ч. с период на задължително присъствие от 10,00 до 16,00 ч. и задължително отработване на нормалната продължителност на 8-часовия работен ден. Обедната почивка е с продължителност 30 минути между 12,00 и 14,00 ч. (2) Установяването на работното време по ал. 1 и контролът по спазването му се определят с акт на управителя на Фонда. Чл. 107. (1) Документите, писмата и проектите, изпратени до Фонда от държавни органи, от юридически или физически лица, се завеждат в деловодството, като се отбелязва датата на получаването им. (2) При завеждането на документите се извършва проверка за наличието на всички посочени в тях материали и се образува служебна преписка. (3) Изходящите от фонда документи се съставят в два екземпляра, като вторият екземпляр съдържа инициалите и подписа на служителя, който е изготвил документа, като се посочва и датата. (4) При постъпили във Фонда или препратени по компетентност жалби и сигнали се предприемат действия за изпълнение на задълженията по реда на Административнопроцесуалния кодекс . Раздел II. Информационно осигуряване на дейността на Фонда Чл. 108. (1) В база данни \"Оценители на проекти\" по чл. 7, ал. 1, т. 2 се включват оценители от предходната година и експертите, заявили желание да се включат в базата данни през текущата година. До 1 март всяка година чрез интернет страницата си Фондът отправя покана до български и чуждестранни експерти да се регистрират в базата данни \"Оценители на проекти\". (2) Ежегодно изпълнителният съвет утвърждава списъка на потенциалните оценители, изготвен на основата на базата данни \"Оценители на проекти\" за съответните научни области. Списъкът може да се допълва с постъпили заявления от експерти, които отговарят на условията на приложението към чл. 8, ал. 2 и не са изключени по реда на чл. 69, ал. 3 . Чл. 109. (1) Базата данни \"Проекти\" по чл. 7, ал. 1, т. 3 съдържа две секции: 1. текущи проекти; 2. приключили проекти. (2) Базата данни включва информацията, предвидена в чл. 90, ал. 2 , за всеки проект. Раздел III. Публичност на дейността на Фонда Чл. 110. (1) Фондът работи в условията на публичност и прозрачност, като информира за вземаните решения и резултатите от тяхното изпълнение. (2) Фондът предоставя ясна и подробна информация на потенциалните кандидати за условията и правилата за участие в конкурсите. Чл. 111. (1) Фондът поддържа официална страница в интернет с адрес http://www.bnsf.bg , чрез която предоставя информация и материали за своята дейност. (2) На интернет страницата на Фонда се публикува информация за началото и края на мандата на изпълнителния съвет и кратки биографични данни на неговите членове. (3) След приключване на мандата на всеки изпълнителен съвет Фондът публикува обобщен списък на независимите оценители, участвали в оценяването на проекти по приключилите конкурси, проведени по време на мандата му. Глава пета. АДМИНИСТРАТИВНОНАКАЗАТЕЛНИ РАЗПОРЕДБИ Чл. 112. (1) Нарушението по чл. 69, ал. 3 се установява с акт за установяване на административно нарушение, съставен от служител на Фонда, определен със заповед на управителя. (2) Наказателното постановление за нарушението се издава от управителя на Фонда. (3) Актовете за установяване на административно нарушение и наказателните постановления се съставят, издават, съобщават и обжалват по реда на Закона за административните нарушения и наказания . Преходни и Заключителни разпоредби § 1. В едномесечен срок от влизането в сила на правилника лицата по трудово правоотношение във Фонд \"Научни изследвания\" се назначават за държавни служители при условията и по реда на § 36 от преходните и заключителните разпоредби на Закона за изменение и допълнение на Закона за държавния служител (ДВ, бр. 24 от 2006 г.). § 2. Правилникът се приема на основание чл. 27 от Закона за насърчаване на научните изследвания и иновациите . Приложение към чл. 8, ал. 2 Минимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите 1. Минималните изисквания за членовете на изпълнителния съвет по научни области са: а) за последните пет години не по-малко от 10 научни публикации; б) за цялата кариера на учения да са изпълнени всички от посочените изисквания: Биологически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Математически науки и информатика: 30 научни публикации, от които за математически науки поне 15 научни статии в списания с импакт фактор или импакт ранг, индекс на Хирш 8, а за информатика поне 20 научни статии в рецензирани списания, 40 цитирания. Медицински науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Науки за земята: 40 научни публикации, от които поне 20 научни статии в списания с импакт фактор или импакт ранг, индекс на Хирш 7. Обществени науки: 2 монографии, 40 научни публикации, 60 цитирания. Селскостопански науки: 40 научни публикации, от които поне 10 научни статии в списания с импакт фактор/ранг, 40 цитирания, Хирш 5. Технически науки: 40 научни публикации, от които поне 20 научни статии в рецензирани списания, 40 цитирания. Физически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 8. Химически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Хуманитарни науки: 2 монографии, 40 научни публикации, 60 цитирания. 2. Минималните изисквания за членовете на научно-експертните комисии и супероценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Математически науки и информатика: 15 научни публикации, от които за математически науки поне 10 научни статии в списания с импакт фактор или импакт ранг, индекс на Хирш 5, а за информатика поне 10 научни статии в рецензирани списания, 20 цитирания. Медицински науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Науки за земята: 20 научни публикации, от които поне 10 научни статии в списания с импакт фактор или импакт ранг, индекс на Хирш 5. Обществени науки: 1 монография, 20 научни публикации, 30 цитирания. Селскостопански науки: 20 научни публикации, от които поне 10 научни статии в рецензирани списания, 20 цитирания. Технически науки: 20 научни публикации, от които поне 10 научни статии в рецензирани списания, 20 цитирания. Физически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 6. Химически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Хуманитарни науки: 1 монография, 20 научни публикации, 30 цитирания. 3. Минималните изисквания за оценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Математически науки и информатика: 10 научни публикации, от които за математически науки поне 6 научни статии в списания с импакт фактор или импакт ранг, индекс на Хирш 3, а за информатика поне 8 научни статии в рецензирани списания, 10 цитирания. Медицински науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5, а за клинична и дентална медицина поне 15 научни публикации, от които поне 8 научни статии в списания с импакт фактор или импакт ранг, индекс на Хирш 4. Науки за земята: 15 научни публикации, от които поне 8 научни статии в списания с импакт фактор или импакт ранг, индекс на Хирш 4, а за география индекс на Хирш 3. Обществени науки: 1 монография или 15 научни публикации, 15 цитирания. Селскостопански науки: 15 научни публикации, от които поне 8 научни статии в рецензирани списания, 10 цитирания. Технически науки: 15 научни публикации, от които поне 8 научни статии в рецензирани списания, 10 цитирания. Физически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 4. Химически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Хуманитарни науки: 1 монография или 15 научни публикации, 15 цитирания. 4. Учените, които работят в интердисциплинарни области, могат да се включат във всички области, в които са компетентни, като една интердисциплинарна публикация може да бъде представена във всички научни области, за които се отнася. 5. Стойността на индекса на Хирш се отчита за всички научни публикации на учения, като са изключени самоцитиранията, по данни от Web of Science или Scopus (по-голямата от двете). 6. В броя научни публикации се включват: а) публикации в научни списания с импакт фактор или импакт ранг; б) публикации в научни списания без импакт фактор или импакт ранг, в които ръкописите се рецензират; в) студии; г) доклади от научни форуми, публикувани в пълен текст; д) патенти. 7. Публикациите, заявени съгласно т. 6, трябва да могат да бъдат проверени от Фонда чрез базите данни Web of Science, Scopus, ERIH Plus или чрез официалните страници на издателствата на списанията или монографиите или да бъдат доказани от авторите по друг начин. 8. В броя цитирания не се включват автоцитиранията на автора и другите съавтори на научната публикация.\n\nПРАВИЛНИК НА ФОНД \"НАУЧНИ ИЗСЛЕДВАНИЯ\"\n\nПРАВИЛНИК НА ФОНД \"НАУЧНИ ИЗСЛЕДВАНИЯ\"\n\nПриет с ПМС № 81 от 04.06.2025 г.\n\nОбн. ДВ. бр. 46 от 6 Юни 2025г.\n\nОбн. ДВ. бр. 46 от 6 Юни 2025г.\n\nГлава първа. ОБЩИ ПОЛОЖЕНИЯ\n\nГлава първа. ОБЩИ ПОЛОЖЕНИЯ\n\nЧл. 1. С този правилник се уреждат организацията и дейността на Фонд \"Научни изследвания\", наричан по-нататък \"Фондът\".\n\nЧл. 1. С този правилник се уреждат организацията и дейността на Фонд \"Научни изследвания\", наричан по-нататък \"Фондът\".\n\nЧл. 2. Фондът е юридическо лице със седалище София. Управителят на Фонда е второстепенен разпоредител с бюджет по бюджета на Министерството на образованието и науката.\n\nЧл. 2. Фондът е юридическо лице със седалище София. Управителят на Фонда е второстепенен разпоредител с бюджет по бюджета на Министерството на образованието и науката.\n\nЧл. 3. (1) Фондът: 1. финансира проекти, програми и дейности за насърчаване и развитие на научните изследвания и на научноизследователската инфраструктура и за кариерно развитие на учените в съответствие със стратегическите документи за научни изследвания и иновации на Република България и Европейския съюз; 2. финансово подпомага участието на научните организации и висшите училища в европейски и други международни програми, проекти и двустранни споразумения за научни изследвания и финансира участието на български научни колективи в тях; 3. работи и в координация с други организации, финансиращи научни изследвания и иновации, и подпомага разпространението на научни знания. (2) Финансовото стимулиране на научните изследвания се осъществява по начин, който гарантира ефективност и прозрачност на разходването на публичните средства.\n\nЧл. 3. (1) Фондът:\n\n1. финансира проекти, програми и дейности за насърчаване и развитие на научните изследвания и на научноизследователската инфраструктура и за кариерно развитие на учените в съответствие със стратегическите документи за научни изследвания и иновации на Република България и Европейския съюз;\n\n2. финансово подпомага участието на научните организации и висшите училища в европейски и други международни програми, проекти и двустранни споразумения за научни изследвания и финансира участието на български научни колективи в тях;\n\n3. работи и в координация с други организации, финансиращи научни изследвания и иновации, и подпомага разпространението на научни знания.\n\n(2) Финансовото стимулиране на научните изследвания се осъществява по начин, който гарантира ефективност и прозрачност на разходването на публичните средства.\n\nЧл. 4. Дейността на Фонда по чл. 3 се извършва в съответствие с: 1. Националната програма за развитие; 2. Националната стратегия за развитие на научните изследвания; 3. Иновационната стратегия за интелигентна специализация; 4. Рамковата програма за научни изследвания и иновации по чл. 9, ал. 1, т. 3 от Закона за насърчаване на научните изследвания и иновациите (ЗННИИ) ; 5. Рамката за държавна помощ за научни изследвания, развитие и иновации (ОВ, C 414 от 28 октомври 2022 г.) и Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора (ОВ, L 187/1 от 26 юни 2014 г.); 6. рамковите програми с определени приоритети на Европейския съюз, както и други европейски и международни инициативи; 7. Европейската и националната пътна карта за научноизследователска инфраструктура.\n\nЧл. 4. Дейността на Фонда по чл. 3 се извършва в съответствие с:\n\n1. Националната програма за развитие;\n\n2. Националната стратегия за развитие на научните изследвания;\n\n3. Иновационната стратегия за интелигентна специализация;\n\n4. Рамковата програма за научни изследвания и иновации по чл. 9, ал. 1, т. 3 от Закона за насърчаване на научните изследвания и иновациите (ЗННИИ) ;\n\n5. Рамката за държавна помощ за научни изследвания, развитие и иновации (ОВ, C 414 от 28 октомври 2022 г.) и Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора (ОВ, L 187/1 от 26 юни 2014 г.);\n\n6. рамковите програми с определени приоритети на Европейския съюз, както и други европейски и международни инициативи;\n\n7. Европейската и националната пътна карта за научноизследователска инфраструктура.\n\nЧл. 5. (1) Фондът осигурява финансова подкрепа за осъществяването на научни изследвания на световно ниво и развитие на научен капацитет в Република България, свързани със: 1. създаването на нови научни знания; 2. българската история, език, култура и национална идентичност; 3. насърчаването на развитието на всички научни области; 4. решаването на проблеми във всички области на обществения живот. (2) Дейността по ал. 1 се осъществява чрез финансиране на национални научни програми и проекти за научни изследвания, изпълнявани от висшите училища и научните организации в Република България, следвайки международно признатите стандарти и отчитайки съществуващия национален научен потенциал и обществените нужди и приоритети. (3) Научноизследователската дейност обхваща фундаменталните и приложните научни изследвания, включително дейности по разпространението на получените научни резултати. (4) Насърчаването на научните изследвания се осъществява по научни области или по приоритети и направления, определени в национални и европейски стратегически и програмни документи за развитие на научните изследвания. (5) Научни области са: 1. биологически науки; 2. математически науки и информатика; 3. медицински науки; 4. науки за земята; 5. обществени науки; 6. селскостопански науки; 7. технически науки; 8. физически науки; 9. химически науки; 10. хуманитарни науки.\n\nЧл. 5. (1) Фондът осигурява финансова подкрепа за осъществяването на научни изследвания на световно ниво и развитие на научен капацитет в Република България, свързани със:\n\n1. създаването на нови научни знания;\n\n2. българската история, език, култура и национална идентичност;\n\n3. насърчаването на развитието на всички научни области;\n\n4. решаването на проблеми във всички области на обществения живот.\n\n(2) Дейността по ал. 1 се осъществява чрез финансиране на национални научни програми и проекти за научни изследвания, изпълнявани от висшите училища и научните организации в Република България, следвайки международно признатите стандарти и отчитайки съществуващия национален научен потенциал и обществените нужди и приоритети.\n\n(3) Научноизследователската дейност обхваща фундаменталните и приложните научни изследвания, включително дейности по разпространението на получените научни резултати.\n\n(4) Насърчаването на научните изследвания се осъществява по научни области или по приоритети и направления, определени в национални и европейски стратегически и програмни документи за развитие на научните изследвания.\n\n(5) Научни области са:\n\n1. биологически науки;\n\n2. математически науки и информатика;\n\n3. медицински науки;\n\n4. науки за земята;\n\n5. обществени науки;\n\n6. селскостопански науки;\n\n7. технически науки;\n\n8. физически науки;\n\n9. химически науки;\n\n10. хуманитарни науки.\n\nЧл. 6. (1) Фондът финансира проекти, програми и дейности чрез конкурси, които излизат извън обхвата на чл. 107, параграф 1 от Договора за функционирането на Европейския съюз съгласно Рамката за държавна помощ за научни изследвания, развитие и иновации . (2) Фондът финансира проекти, програми и дейности чрез конкурси, включващи мерки, които представляват държавна помощ при условията на Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора или при условията на Рамката за държавна помощ за научни изследвания, развитие и иновации. (3) За конкурси по ал. 2 се прилагат процедурите, предвидени в Закона за държавните помощи , като характерът и съдържанието на предвидените мерки, определени в Насоките за кандидатстване в конкурса, съответстват на приложимия към тях режим на държавни помощи.\n\nЧл. 6. (1) Фондът финансира проекти, програми и дейности чрез конкурси, които излизат извън обхвата на чл. 107, параграф 1 от Договора за функционирането на Европейския съюз съгласно Рамката за държавна помощ за научни изследвания, развитие и иновации .\n\n(2) Фондът финансира проекти, програми и дейности чрез конкурси, включващи мерки, които представляват държавна помощ при условията на Регламент (ЕС) № 651/2014 на Комисията от 17 юни 2014 година за обявяване на някои категории помощи за съвместими с вътрешния пазар в приложение на членове 107 и 108 от Договора или при условията на Рамката за държавна помощ за научни изследвания, развитие и иновации.\n\n(3) За конкурси по ал. 2 се прилагат процедурите, предвидени в Закона за държавните помощи , като характерът и съдържанието на предвидените мерки, определени в Насоките за кандидатстване в конкурса, съответстват на приложимия към тях режим на държавни помощи.\n\nЧл. 7. (1) Фондът поддържа и ежегодно обновява следните бази данни: 1. \"Учени, участващи в дейността на Фонд \"Научни изследвания\" - по научни области; 2. \"Оценители на проекти\" - български и чуждестранни независими експерти за оценка на проекти по научни области за конкурсите на Фонда; 3. \"Проекти\" - текущи и приключили проекти, финансирани от Фонда, по видове конкурси и по научни области или тематични приоритети. (2) Създаването и обновяването на базите данни се осъществяват по реда, определен в този правилник, и по вътрешни правила, приети от изпълнителния съвет. (3) Базите данни по ал. 1, т. 1 и 3 са публично достъпни чрез интернет страницата на Фонда. (4) Фондът предоставя необходимата информация за включване в Регистъра на научната дейност в Република България по чл. 81, ал. 1 от Закона за насърчаване на научните изследвания и иновациите и използва данните от него при създаване и поддържане на базите данни по ал. 1.\n\nЧл. 7. (1) Фондът поддържа и ежегодно обновява следните бази данни:\n\n1. \"Учени, участващи в дейността на Фонд \"Научни изследвания\" - по научни области;\n\n2. \"Оценители на проекти\" - български и чуждестранни независими експерти за оценка на проекти по научни области за конкурсите на Фонда;\n\n3. \"Проекти\" - текущи и приключили проекти, финансирани от Фонда, по видове конкурси и по научни области или тематични приоритети.\n\n(2) Създаването и обновяването на базите данни се осъществяват по реда, определен в този правилник, и по вътрешни правила, приети от изпълнителния съвет.\n\n(3) Базите данни по ал. 1, т. 1 и 3 са публично достъпни чрез интернет страницата на Фонда.\n\n(4) Фондът предоставя необходимата информация за включване в Регистъра на научната дейност в Република България по чл. 81, ал. 1 от Закона за насърчаване на научните изследвания и иновациите и използва данните от него при създаване и поддържане на базите данни по ал. 1.\n\nЧл. 8. (1) В базата данни по чл. 7, ал. 1, т. 1 се включват лицата, притежаващи образователната и научна степен \"доктор\" или научна степен \"доктор на науките\" и които са били председатели или членове на изпълнителния съвет или на научно-експертни комисии на Фонда от предходните 5 години. (2) В базата данни по чл. 7, ал. 1, т. 2 се включват всички български и чуждестранни учени, които са заявили съгласие да оценяват проектни предложения и/или отчети на проекти, финансирани от Фонда, и отговарят на условията, определени в приложението.\n\nЧл. 8. (1) В базата данни по чл. 7, ал. 1, т. 1 се включват лицата, притежаващи образователната и научна степен \"доктор\" или научна степен \"доктор на науките\" и които са били председатели или членове на изпълнителния съвет или на научно-експертни комисии на Фонда от предходните 5 години.\n\n(2) В базата данни по чл. 7, ал. 1, т. 2 се включват всички български и чуждестранни учени, които са заявили съгласие да оценяват проектни предложения и/или отчети на проекти, финансирани от Фонда, и отговарят на условията, определени в приложението.\n\nГлава втора. ОРГАНИ И СТРУКТУРА НА ФОНДА\n\nГлава втора. ОРГАНИ И СТРУКТУРА НА ФОНДА\n\nРаздел I. Общи разпоредби\n\nРаздел I. Общи разпоредби\n\nЧл. 9. Органи за управление на Фонда са: 1. изпълнителният съвет; 2. председателят на изпълнителния съвет; 3. управителят.\n\nЧл. 9. Органи за управление на Фонда са:\n\n1. изпълнителният съвет;\n\n2. председателят на изпълнителния съвет;\n\n3. управителят.\n\nЧл. 10. Към Фонда се създават временни и постоянни научно-експертни комисии.\n\nЧл. 10. Към Фонда се създават временни и постоянни научно-експертни комисии.\n\nРаздел II. Изпълнителен съвет\n\nРаздел II. Изпълнителен съвет\n\nЧл. 11. (1) Изпълнителният съвет се състои от 13 членове и включва 10 представители на научната общност - по един от всяка научна област по чл. 5, ал. 5 , двама представители на Министерството на образованието и науката и представител на Министерството на иновациите и растежа. (2) Членовете на изпълнителния съвет с изключение на представителите на Министерството на образованието и науката и представителя на Министерството на иновациите и растежа трябва да са хабилитирани лица, да отговарят на минималните изисквания, определени в приложението към чл. 8, ал. 2 , и да са: 1. ръководили научни колективи на успешно завършени международни или национални научноизследователски проекти, финансирани на конкурсен принцип; 2. били научни ръководители на докторанти, придобили образователна и научна степен \"доктор\".\n\nЧл. 11. (1) Изпълнителният съвет се състои от 13 членове и включва 10 представители на научната общност - по един от всяка научна област по чл. 5, ал. 5 , двама представители на Министерството на образованието и науката и представител на Министерството на иновациите и растежа.\n\n(2) Членовете на изпълнителния съвет с изключение на представителите на Министерството на образованието и науката и представителя на Министерството на иновациите и растежа трябва да са хабилитирани лица, да отговарят на минималните изисквания, определени в приложението към чл. 8, ал. 2 , и да са:\n\n1. ръководили научни колективи на успешно завършени международни или национални научноизследователски проекти, финансирани на конкурсен принцип;\n\n2. били научни ръководители на докторанти, придобили образователна и научна степен \"доктор\".\n\nЧл. 12. (1) Предложенията за представители на научната общност в изпълнителния съвет могат да се правят от ръководствата на висшите училища, Българската академия на науките, Селскостопанската академия и други научни организации към министерства или ведомства. Предложения могат да правят и не по-малко от пет хабилитирани учени. (2) Предложенията по ал. 1 се представят в писмена форма до министъра на образованието и науката не по-късно от два месеца преди изтичане на мандата на изпълнителния съвет. (3) Не могат да бъдат членове на изпълнителния съвет: 1. ректори, заместник-ректори и декани на факултети във висшите училища; 2. председател, заместник-председатели и научни секретари на Българската академия на науките и на Селскостопанската академия; 3. директори и заместник-директори на научни институти, на националните центрове по обществено здраве и анализи или ръководители на други научни организации и техните заместници; 4. лица, осъждани за умишлено престъпление от общ характер на лишаване от свобода; 5. лица, поставени под запрещение; 6. лица, причинили виновно имуществени вреди на Фонда; 7. ръководители или членове на научен колектив на текущи проекти, финансирани от Фонда. (4) Министърът на образованието и науката определя със заповед членовете на изпълнителния съвет въз основа на предложенията, направени по реда на ал. 1, в срока по ал. 2. Ако няма предложения от определена научна област, министърът на образованието и науката определя член на изпълнителния съвет от съответната научна област, който отговаря на изискванията по чл. 11, ал. 2 и чл. 12, ал. 3. (5) Членовете на изпълнителния съвет се определят за срок от четири години с право на още един мандат. При предсрочно освобождаване или включване на нов член на изпълнителния съвет за един мандат се смята времето, в което лицето е заемало съответната длъжност повече от две години.\n\nЧл. 12. (1) Предложенията за представители на научната общност в изпълнителния съвет могат да се правят от ръководствата на висшите училища, Българската академия на науките, Селскостопанската академия и други научни организации към министерства или ведомства. Предложения могат да правят и не по-малко от пет хабилитирани учени.\n\n(2) Предложенията по ал. 1 се представят в писмена форма до министъра на образованието и науката не по-късно от два месеца преди изтичане на мандата на изпълнителния съвет.\n\n(3) Не могат да бъдат членове на изпълнителния съвет:\n\n1. ректори, заместник-ректори и декани на факултети във висшите училища;\n\n2. председател, заместник-председатели и научни секретари на Българската академия на науките и на Селскостопанската академия;\n\n3. директори и заместник-директори на научни институти, на националните центрове по обществено здраве и анализи или ръководители на други научни организации и техните заместници;\n\n4. лица, осъждани за умишлено престъпление от общ характер на лишаване от свобода;\n\n5. лица, поставени под запрещение;\n\n6. лица, причинили виновно имуществени вреди на Фонда;\n\n7. ръководители или членове на научен колектив на текущи проекти, финансирани от Фонда.\n\n(4) Министърът на образованието и науката определя със заповед членовете на изпълнителния съвет въз основа на предложенията, направени по реда на ал. 1, в срока по ал. 2. Ако няма предложения от определена научна област, министърът на образованието и науката определя член на изпълнителния съвет от съответната научна област, който отговаря на изискванията по чл. 11, ал. 2 и чл. 12, ал. 3.\n\n(5) Членовете на изпълнителния съвет се определят за срок от четири години с право на още един мандат. При предсрочно освобождаване или включване на нов член на изпълнителния съвет за един мандат се смята времето, в което лицето е заемало съответната длъжност повече от две години.\n\nЧл. 13. (1) Мандатът на членовете на изпълнителния съвет може да бъде прекратен предсрочно със заповед на министъра на образованието и науката при: 1. постъпване на писмено заявление от лицето, заемащо позицията; 2. фактическа невъзможност лицето да изпълнява задълженията си, продължила повече от 6 месеца, или системно неизпълнение на същите; 3. настъпване на някое от обстоятелствата по чл. 12, ал. 3 ; 4. влизане в сила на акт, с който е установен конфликт на интереси по Закона за противодействие на корупцията ; 5. смърт на лицето. (2) При настъпване на някое от обстоятелствата по ал. 1 се определя по реда на правилника лице, което довършва мандата на съответната позиция.\n\nЧл. 13. (1) Мандатът на членовете на изпълнителния съвет може да бъде прекратен предсрочно със заповед на министъра на образованието и науката при:\n\n1. постъпване на писмено заявление от лицето, заемащо позицията;\n\n2. фактическа невъзможност лицето да изпълнява задълженията си, продължила повече от 6 месеца, или системно неизпълнение на същите;\n\n3. настъпване на някое от обстоятелствата по чл. 12, ал. 3 ;\n\n4. влизане в сила на акт, с който е установен конфликт на интереси по Закона за противодействие на корупцията ;\n\n5. смърт на лицето.\n\n(2) При настъпване на някое от обстоятелствата по ал. 1 се определя по реда на правилника лице, което довършва мандата на съответната позиция.\n\nЧл. 14. Изпълнителният съвет: 1. подпомага министъра на образованието и науката при провеждане на политиката за развитие на научните изследвания и иновациите в съответствие с националните стратегически и програмни документи, имащи отношение към развитието на научните изследвания и иновациите в България; 2. осъществява научноизследователската част от управлението на дейността на Фонда, като ръководи и провежда дейностите по планиране, организиране и оценяване на научните конкурси на Фонда; 3. предлага за утвърждаване от министъра на образованието и науката тригодишната оперативна програма на Фонда за периода на съответната средносрочна бюджетна прогноза; 4. ежегодно одобрява и представя на министъра на образованието и науката годишен отчет за дейността на Фонда; 5. одобрява проект на бюджет на Фонда за следващата година в рамките на утвърдените средства за развитие на научни изследвания и иновации по закона за държавния бюджет и го предлага на министъра на образованието и науката до 31 януари на текущата година; 6. взема решение за новите конкурси, които да бъдат включени в тригодишната оперативна програма на Фонда; 7. одобрява правила за определяне състава на научно-експертните комисии, избира техните членове и приема отчетите за тяхната работа; 8. одобрява правила за допустимите разходи за различните видове конкурси и указания за изразходване и отчитане на средствата, предоставени от Фонда, по предложение на управителя; 9. взема решения за откриване на конкурсните процедури и одобрява конкурсната документация, включваща и методика за оценка и класиране на проекти; 10. за всеки конкурс утвърждава списък с класираните проекти, които са одобрени за финансиране; 11. одобрява критерии за оценяване на изпълнението на проектите и правила за текущ контрол на изпълнението на договорите за финансиране на проекти; 12. взема решения за разходването на средствата съобразно условията на чл. 33, ал. 1 и 2 от Закона за насърчаване на научните изследвания и иновациите и този правилник; 13. взема решения, свързани със защитата и управлението на интелектуалната собственост на Фонда; 14. осъществява контрол върху набирането и изразходването на средствата на Фонда; 15. при необходимост предлага промени в Правилника на Фонда.\n\nЧл. 14. Изпълнителният съвет:\n\n1. подпомага министъра на образованието и науката при провеждане на политиката за развитие на научните изследвания и иновациите в съответствие с националните стратегически и програмни документи, имащи отношение към развитието на научните изследвания и иновациите в България;\n\n2. осъществява научноизследователската част от управлението на дейността на Фонда, като ръководи и провежда дейностите по планиране, организиране и оценяване на научните конкурси на Фонда;\n\n3. предлага за утвърждаване от министъра на образованието и науката тригодишната оперативна програма на Фонда за периода на съответната средносрочна бюджетна прогноза;\n\n4. ежегодно одобрява и представя на министъра на образованието и науката годишен отчет за дейността на Фонда;\n\n5. одобрява проект на бюджет на Фонда за следващата година в рамките на утвърдените средства за развитие на научни изследвания и иновации по закона за държавния бюджет и го предлага на министъра на образованието и науката до 31 януари на текущата година;\n\n6. взема решение за новите конкурси, които да бъдат включени в тригодишната оперативна програма на Фонда;\n\n7. одобрява правила за определяне състава на научно-експертните комисии, избира техните членове и приема отчетите за тяхната работа;\n\n8. одобрява правила за допустимите разходи за различните видове конкурси и указания за изразходване и отчитане на средствата, предоставени от Фонда, по предложение на управителя;\n\n9. взема решения за откриване на конкурсните процедури и одобрява конкурсната документация, включваща и методика за оценка и класиране на проекти;\n\n10. за всеки конкурс утвърждава списък с класираните проекти, които са одобрени за финансиране;\n\n11. одобрява критерии за оценяване на изпълнението на проектите и правила за текущ контрол на изпълнението на договорите за финансиране на проекти;\n\n12. взема решения за разходването на средствата съобразно условията на чл. 33, ал. 1 и 2 от Закона за насърчаване на научните изследвания и иновациите и този правилник;\n\n13. взема решения, свързани със защитата и управлението на интелектуалната собственост на Фонда;\n\n14. осъществява контрол върху набирането и изразходването на средствата на Фонда;\n\n15. при необходимост предлага промени в Правилника на Фонда.\n\nЧл. 15. (1) Изпълнителният съвет взема решения с мнозинство от повече от половината от поименния си състав, освен ако в този правилник не е предвидено друго. (2) В заседанията на изпълнителния съвет участва и управителят с право на съвещателен глас. (3) За заседанията на изпълнителния съвет се води протокол. Протоколът се подписва от председателя и от членовете на изпълнителния съвет, включително от тези с особено мнение, и от секретаря на изпълнителния съвет - служител на Фонда. Протоколите и приложенията към тях се съхраняват във Фонда и са с публичен достъп. Протоколите се публикуват на интернет страницата на Фонда не по-късно от три седмици след заседанието. (4) Членовете на изпълнителния съвет отговарят солидарно за имуществените вреди, които са причинили виновно на Фонда.\n\nЧл. 15. (1) Изпълнителният съвет взема решения с мнозинство от повече от половината от поименния си състав, освен ако в този правилник не е предвидено друго.\n\n(2) В заседанията на изпълнителния съвет участва и управителят с право на съвещателен глас.\n\n(3) За заседанията на изпълнителния съвет се води протокол. Протоколът се подписва от председателя и от членовете на изпълнителния съвет, включително от тези с особено мнение, и от секретаря на изпълнителния съвет - служител на Фонда. Протоколите и приложенията към тях се съхраняват във Фонда и са с публичен достъп. Протоколите се публикуват на интернет страницата на Фонда не по-късно от три седмици след заседанието.\n\n(4) Членовете на изпълнителния съвет отговарят солидарно за имуществените вреди, които са причинили виновно на Фонда.\n\nЧл. 16. (1) Председателят на изпълнителния съвет получава месечно възнаграждение в размер 1800 лв., а останалите членове на изпълнителния съвет, с изключение на представителите на Министерството на образованието и науката и Министерството на иновациите и растежа, получават месечно възнаграждение в размер 85 на сто от това на председателя на изпълнителния съвет. Те имат право на възнаграждение само за месеците, през които са участвали в заседания. (2) Възнаграждението по ал. 1 се индексира с обявената политика по доходите на държавната администрация за съответната година.\n\nЧл. 16. (1) Председателят на изпълнителния съвет получава месечно възнаграждение в размер 1800 лв., а останалите членове на изпълнителния съвет, с изключение на представителите на Министерството на образованието и науката и Министерството на иновациите и растежа, получават месечно възнаграждение в размер 85 на сто от това на председателя на изпълнителния съвет. Те имат право на възнаграждение само за месеците, през които са участвали в заседания.\n\n(2) Възнаграждението по ал. 1 се индексира с обявената политика по доходите на държавната администрация за съответната година.\n\nЧл. 17. В своята дейност изпълнителният съвет може да се подпомага чрез консултации и препоръки от национални или чуждестранни експерти в съответните научни области.\n\nЧл. 17. В своята дейност изпълнителният съвет може да се подпомага чрез консултации и препоръки от национални или чуждестранни експерти в съответните научни области.\n\nРаздел III. Председател на изпълнителния съвет\n\nРаздел III. Председател на изпълнителния съвет\n\nЧл. 18. (1) Председателят на изпълнителния съвет се избира между неговите членове с тайно гласуване за срока на мандата на съвета с право на още един мандат. За един мандат се счита времето, в което лицето е заемало съответната позиция повече от две години. За избран се смята кандидатът, получил най-малко две трети от гласовете на всички членове на изпълнителния съвет. (2) Председателят на изпълнителния съвет определя дневния ред, свиква и ръководи заседанията на изпълнителния съвет. (3) При осъществяване на своите функции председателят на изпълнителния съвет се подпомага от заместник-председател, който се избира съгласно ал. 1. Заместник-председателят изпълнява функциите на председател на изпълнителния съвет в случаите на отсъствие на председателя.\n\nЧл. 18. (1) Председателят на изпълнителния съвет се избира между неговите членове с тайно гласуване за срока на мандата на съвета с право на още един мандат. За един мандат се счита времето, в което лицето е заемало съответната позиция повече от две години. За избран се смята кандидатът, получил най-малко две трети от гласовете на всички членове на изпълнителния съвет.\n\n(2) Председателят на изпълнителния съвет определя дневния ред, свиква и ръководи заседанията на изпълнителния съвет.\n\n(3) При осъществяване на своите функции председателят на изпълнителния съвет се подпомага от заместник-председател, който се избира съгласно ал. 1. Заместник-председателят изпълнява функциите на председател на изпълнителния съвет в случаите на отсъствие на председателя.\n\nРаздел IV. Управител\n\nРаздел IV. Управител\n\nЧл. 19. (1) Управителят на Фонда се определя след проведен от министъра на образованието и науката конкурс, който сключва договор за управление с него за срок четири години. (2) Управителят на Фонда трябва да има опит в управление или мониторинг и контрол на проекти или програми в областта на научните изследвания или на научните организации или на висшите училища. (3) За управителя се прилагат изискванията по чл. 12, ал. 3 . (4) Управителят може да бъде освободен по преценка на министъра на образованието и науката преди изтичане срока на договора по ал. 1, както и при настъпване на някое от условията на чл. 13, ал. 1 . (5) При освобождаването му по реда на ал. 4 или при временна невъзможност да изпълнява задълженията си повече от 30 дни министърът на образованието и науката определя временен управител в съответствие с изискванията по ал. 3 и по препоръка на изпълнителния съвет. Временният управител изпълнява задълженията на управителя до отпадане на временната невъзможност за изпълнение на задълженията му или до определянето на нов управител след проведен конкурс.\n\nЧл. 19. (1) Управителят на Фонда се определя след проведен от министъра на образованието и науката конкурс, който сключва договор за управление с него за срок четири години.\n\n(2) Управителят на Фонда трябва да има опит в управление или мониторинг и контрол на проекти или програми в областта на научните изследвания или на научните организации или на висшите училища.\n\n(3) За управителя се прилагат изискванията по чл. 12, ал. 3 .\n\n(4) Управителят може да бъде освободен по преценка на министъра на образованието и науката преди изтичане срока на договора по ал. 1, както и при настъпване на някое от условията на чл. 13, ал. 1 .\n\n(5) При освобождаването му по реда на ал. 4 или при временна невъзможност да изпълнява задълженията си повече от 30 дни министърът на образованието и науката определя временен управител в съответствие с изискванията по ал. 3 и по препоръка на изпълнителния съвет. Временният управител изпълнява задълженията на управителя до отпадане на временната невъзможност за изпълнение на задълженията му или до определянето на нов управител след проведен конкурс.\n\nЧл. 20. (1) Управителят на Фонда отговаря за административното и финансовото управление на Фонда и за законосъобразността на решенията му. (2) В изпълнение на правомощията по ал. 1 управителят: 1. представлява Фонда; 2. организира и ръководи оперативната дейност на Фонда в съответствие с приетите от изпълнителния съвет решения; 3. въз основа на решение на изпълнителния съвет по чл. 14, т. 6 изготвя тригодишната оперативна програма и я представя за одобрение на изпълнителния съвет; 4. изготвя годишния отчет за дейността на Фонда и го представя за одобрение на изпълнителния съвет; 5. изготвя проекта на бюджет на Фонда и го представя за одобрение на изпълнителния съвет; 6. за всеки конкурс предлага на изпълнителния съвет проект на конкурсна документация, изготвен от работна група съгласно чл. 48, ал. 3 ; 7. открива със заповед конкурсите на Фонда въз основа на решенията на изпълнителния съвет и тригодишната оперативна програма; 8. сключва договорите за предоставяне на средства от Фонда; 9. упражнява контрол по процедурите за мониторинг и оценка на изпълнението на финансираните проекти; 10. представя на изпълнителния съвет информация за текущото изпълнение на решенията на съвета и за изразходването на средствата на Фонда; 11. може да създава експертни работни групи за изпълнение на дейности по Рамковата програма по чл. 4, т. 4 за конкретни задачи след решение на изпълнителния съвет; 12. решава всички останали финансови и административни въпроси, които не са от изключителната компетентност на изпълнителния съвет или на научно-експертните комисии. (3) Управителят назначава държавните служители и сключва договорите с лицата, работещи по трудово правоотношение във Фонда, изменя и прекратява служебните и трудовите правоотношения с тях. (4) Управителят може да сключва договори с национални или чуждестранни експерти за подпомагане дейността на Фонда след съгласуване с изпълнителния съвет. Експертите получават възнаграждение, определено от изпълнителния съвет. (5) В изпълнение на решенията на изпълнителния съвет управителят сключва договори с национални, чуждестранни или международни организации за съвместни програми, обмен на опит или други дейности, свързани с изпълнението на целите на Фонда. (6) Управителят на Фонда е администратор на държавна помощ по смисъла на Закона за държавните помощи . (7) При отсъствие за не повече от 30 дни управителят на Фонда определя със заповед за всеки конкретен случай служител на Фонда, който да изпълнява функциите му. Със заповедта се определят правомощията на изпълняващия функциите служител.\n\nЧл. 20. (1) Управителят на Фонда отговаря за административното и финансовото управление на Фонда и за законосъобразността на решенията му.\n\n(2) В изпълнение на правомощията по ал. 1 управителят:\n\n1. представлява Фонда;\n\n2. организира и ръководи оперативната дейност на Фонда в съответствие с приетите от изпълнителния съвет решения;\n\n3. въз основа на решение на изпълнителния съвет по чл. 14, т. 6 изготвя тригодишната оперативна програма и я представя за одобрение на изпълнителния съвет;\n\n4. изготвя годишния отчет за дейността на Фонда и го представя за одобрение на изпълнителния съвет;\n\n5. изготвя проекта на бюджет на Фонда и го представя за одобрение на изпълнителния съвет;\n\n6. за всеки конкурс предлага на изпълнителния съвет проект на конкурсна документация, изготвен от работна група съгласно чл. 48, ал. 3 ;\n\n7. открива със заповед конкурсите на Фонда въз основа на решенията на изпълнителния съвет и тригодишната оперативна програма;\n\n8. сключва договорите за предоставяне на средства от Фонда;\n\n9. упражнява контрол по процедурите за мониторинг и оценка на изпълнението на финансираните проекти;\n\n10. представя на изпълнителния съвет информация за текущото изпълнение на решенията на съвета и за изразходването на средствата на Фонда;\n\n11. може да създава експертни работни групи за изпълнение на дейности по Рамковата програма по чл. 4, т. 4 за конкретни задачи след решение на изпълнителния съвет;\n\n12. решава всички останали финансови и административни въпроси, които не са от изключителната компетентност на изпълнителния съвет или на научно-експертните комисии.\n\n(3) Управителят назначава държавните служители и сключва договорите с лицата, работещи по трудово правоотношение във Фонда, изменя и прекратява служебните и трудовите правоотношения с тях.\n\n(4) Управителят може да сключва договори с национални или чуждестранни експерти за подпомагане дейността на Фонда след съгласуване с изпълнителния съвет. Експертите получават възнаграждение, определено от изпълнителния съвет.\n\n(5) В изпълнение на решенията на изпълнителния съвет управителят сключва договори с национални, чуждестранни или международни организации за съвместни програми, обмен на опит или други дейности, свързани с изпълнението на целите на Фонда.\n\n(6) Управителят на Фонда е администратор на държавна помощ по смисъла на Закона за държавните помощи .\n\n(7) При отсъствие за не повече от 30 дни управителят на Фонда определя със заповед за всеки конкретен случай служител на Фонда, който да изпълнява функциите му. Със заповедта се определят правомощията на изпълняващия функциите служител.\n\nЧл. 21. (1) Конкурсът за заемане на позицията \"управител\" се обявява със заповед на министъра, в която се определят: 1. минималните и специфичните изисквания, на които трябва да отговаря кандидатът за управител, кратко описание на задълженията и размера на възнаграждението; 2. начинът за провеждане на конкурса и методиката на оценка; 3. необходимите документи за участие в конкурса, които включват концепция за управлението на Фонда и доказателства за изпълнението на изискванията по т. 1, както и мястото и срокът за подаването им. (2) Обявяването на конкурса се извършва чрез публикуване на обявление едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (3) Срокът по ал. 1, т. 3 не може да бъде по-кратък от 14 дни от датата на обявяването на конкурса.\n\nЧл. 21. (1) Конкурсът за заемане на позицията \"управител\" се обявява със заповед на министъра, в която се определят:\n\n1. минималните и специфичните изисквания, на които трябва да отговаря кандидатът за управител, кратко описание на задълженията и размера на възнаграждението;\n\n2. начинът за провеждане на конкурса и методиката на оценка;\n\n3. необходимите документи за участие в конкурса, които включват концепция за управлението на Фонда и доказателства за изпълнението на изискванията по т. 1, както и мястото и срокът за подаването им.\n\n(2) Обявяването на конкурса се извършва чрез публикуване на обявление едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му.\n\n(3) Срокът по ал. 1, т. 3 не може да бъде по-кратък от 14 дни от датата на обявяването на конкурса.\n\nЧл. 22. Кандидатите подават писмено заявление и приложения към него съгласно обявлението по чл. 21, ал. 2 . Заявления, подадени след изтичане на срока, посочен в обявлението, не се разглеждат. До участие в конкурса не се допускат лица, които не са представили всички необходими документи или представените документи не удостоверяват изпълнението на изискванията.\n\nЧл. 22. Кандидатите подават писмено заявление и приложения към него съгласно обявлението по чл. 21, ал. 2 . Заявления, подадени след изтичане на срока, посочен в обявлението, не се разглеждат. До участие в конкурса не се допускат лица, които не са представили всички необходими документи или представените документи не удостоверяват изпълнението на изискванията.\n\nЧл. 23. (1) След изтичане на срока по чл. 21, ал. 1, т. 3 министърът на образованието и науката със заповед определя комисия, която организира и провежда конкурса. В комисията се включват служители на Министерството на образованието и науката, единият от които е лице с юридическо образование, както и представители на изпълнителния съвет на Фонда по писмено предложение на председателя на съвета. (2) Работата на комисията се ръководи и организира от председател, който е служител на Министерството на образованието и науката. (3) След преглеждане на постъпилите документи всеки член на конкурсната комисия попълва декларация за липса на личен интерес от провеждането на конкурса и липса на отношения с някого от кандидатите, които пораждат основателни съмнения в неговата безпристрастност. (4) След преглеждане на постъпилите документи комисията взема решение, в което посочва допуснатите кандидати, недопуснатите кандидати и основанията за недопускането им. Въз основа на решението се изготвят списъци с допуснатите и недопуснатите кандидати, които се подписват от председателя на комисията. (5) Списъците с допуснатите и недопуснатите кандидати се обявяват чрез публикуване едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му до 10 работни дни от изтичане на срока по чл. 21, ал. 1, т. 3 . До 5 работни дни след обявяването им всеки недопуснат кандидат може да подаде възражение до министъра на образованието и науката. Министърът приема или отхвърля възражението в срок до 5 работни дни от постъпването му, като писмено уведомява кандидата за взетото решение.\n\nЧл. 23. (1) След изтичане на срока по чл. 21, ал. 1, т. 3 министърът на образованието и науката със заповед определя комисия, която организира и провежда конкурса. В комисията се включват служители на Министерството на образованието и науката, единият от които е лице с юридическо образование, както и представители на изпълнителния съвет на Фонда по писмено предложение на председателя на съвета.\n\n(2) Работата на комисията се ръководи и организира от председател, който е служител на Министерството на образованието и науката.\n\n(3) След преглеждане на постъпилите документи всеки член на конкурсната комисия попълва декларация за липса на личен интерес от провеждането на конкурса и липса на отношения с някого от кандидатите, които пораждат основателни съмнения в неговата безпристрастност.\n\n(4) След преглеждане на постъпилите документи комисията взема решение, в което посочва допуснатите кандидати, недопуснатите кандидати и основанията за недопускането им. Въз основа на решението се изготвят списъци с допуснатите и недопуснатите кандидати, които се подписват от председателя на комисията.\n\n(5) Списъците с допуснатите и недопуснатите кандидати се обявяват чрез публикуване едновременно на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му до 10 работни дни от изтичане на срока по чл. 21, ал. 1, т. 3 . До 5 работни дни след обявяването им всеки недопуснат кандидат може да подаде възражение до министъра на образованието и науката. Министърът приема или отхвърля възражението в срок до 5 работни дни от постъпването му, като писмено уведомява кандидата за взетото решение.\n\nЧл. 24. (1) След изтичането на срока за подаване на възражение по чл. 23, ал. 5 , съответно след произнасянето по него на министъра на образованието и науката, конкурсът с допуснатите кандидати продължава с оценяване на писмената концепция на кандидата за организацията и дейността на Фонда. (2) В срок до 7 работни дни след изтичане на сроковете по чл. 23, ал. 5 комисията оценява концепцията на всеки кандидат съгласно методиката за оценка по чл. 21, ал. 1, т. 2 и изготвя списъци с допуснатите и недопуснатите кандидати до последния етап на конкурса в съответствие с резултата от оценяването. Списъците, както и датата и часът за провеждане на следващ етап от конкурса се обявяват чрез едновременно публикуване на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му.\n\nЧл. 24. (1) След изтичането на срока за подаване на възражение по чл. 23, ал. 5 , съответно след произнасянето по него на министъра на образованието и науката, конкурсът с допуснатите кандидати продължава с оценяване на писмената концепция на кандидата за организацията и дейността на Фонда.\n\n(2) В срок до 7 работни дни след изтичане на сроковете по чл. 23, ал. 5 комисията оценява концепцията на всеки кандидат съгласно методиката за оценка по чл. 21, ал. 1, т. 2 и изготвя списъци с допуснатите и недопуснатите кандидати до последния етап на конкурса в съответствие с резултата от оценяването. Списъците, както и датата и часът за провеждане на следващ етап от конкурса се обявяват чрез едновременно публикуване на видно място в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му.\n\nЧл. 25. Последният етап от конкурса представлява събеседване с комисията, което включва защита на концепцията и допълнителни въпроси.\n\nЧл. 25. Последният етап от конкурса представлява събеседване с комисията, което включва защита на концепцията и допълнителни въпроси.\n\nЧл. 26. (1) Комисията класира кандидатите въз основа на получената крайна оценка, формирана от оценката на концепцията по чл. 24, ал. 2 и оценката от проведеното събеседване по чл. 25 . Комисията не класира кандидати, чиято крайна оценка е под минималния брой точки, определен в методиката за оценка по чл. 21, ал. 1, т. 2 . Комисията представя доклад до министъра на образованието и науката с предложение за сключване на договор за управление с класирания на първо място кандидат. (2) В случай че никой от явилите се кандидати не е класиран, комисията отразява това в доклада и предлага насрочването на нов конкурс. (3) Резултатите от проведения конкурс се публикуват на видно място едновременно в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му. (4) В срок до 15 работни дни от предложението на комисията министърът на образованието и науката сключва договор за управление с кандидата, класиран на първо място. Ако в този срок кандидатът не се яви за сключване на договор без уважителни причини, договор се сключва с класирания на второ място кандидат. Ако и класираният на второ място кандидат не се яви в нов срок от 15 работни дни за сключване на договор без уважителни причини, се насрочва нов конкурс. (5) При наличие на уважителни причини, които възпрепятстват явяването на някого от кандидатите по ал. 4, договорът за управление се сключва в срок до 30 работни дни от предложението на комисията до министъра на образованието и науката. (6) Всеки некласиран на първо място кандидат може да подаде възражение до министъра на образованието и науката в срок до 5 работни дни от публикуване на резултатите по ал. 3. Министърът се произнася до 5 работни дни, като при наличие на основателно възражение за допуснато съществено нарушение на условията и реда за провеждане на конкурсната процедура тя се прекратява и се насрочва нов конкурс. (7) Когато в резултат на проведения конкурс не е сключен договор с кандидата в срока по ал. 4, съответно по ал. 5, министърът на образованието и науката насрочва нов конкурс до един месец от изтичането на срока. (8) В случаите по ал. 7 действащият управител продължава да изпълнява функциите си до определяне на нов управител.\n\nЧл. 26. (1) Комисията класира кандидатите въз основа на получената крайна оценка, формирана от оценката на концепцията по чл. 24, ал. 2 и оценката от проведеното събеседване по чл. 25 . Комисията не класира кандидати, чиято крайна оценка е под минималния брой точки, определен в методиката за оценка по чл. 21, ал. 1, т. 2 . Комисията представя доклад до министъра на образованието и науката с предложение за сключване на договор за управление с класирания на първо място кандидат.\n\n(2) В случай че никой от явилите се кандидати не е класиран, комисията отразява това в доклада и предлага насрочването на нов конкурс.\n\n(3) Резултатите от проведения конкурс се публикуват на видно място едновременно в сградата на Министерството на образованието и науката на адрес: гр. София, бул. \"Княз Александър Дондуков\" 2А, и на интернет страницата му.\n\n(4) В срок до 15 работни дни от предложението на комисията министърът на образованието и науката сключва договор за управление с кандидата, класиран на първо място. Ако в този срок кандидатът не се яви за сключване на договор без уважителни причини, договор се сключва с класирания на второ място кандидат. Ако и класираният на второ място кандидат не се яви в нов срок от 15 работни дни за сключване на договор без уважителни причини, се насрочва нов конкурс.\n\n(5) При наличие на уважителни причини, които възпрепятстват явяването на някого от кандидатите по ал. 4, договорът за управление се сключва в срок до 30 работни дни от предложението на комисията до министъра на образованието и науката.\n\n(6) Всеки некласиран на първо място кандидат може да подаде възражение до министъра на образованието и науката в срок до 5 работни дни от публикуване на резултатите по ал. 3. Министърът се произнася до 5 работни дни, като при наличие на основателно възражение за допуснато съществено нарушение на условията и реда за провеждане на конкурсната процедура тя се прекратява и се насрочва нов конкурс.\n\n(7) Когато в резултат на проведения конкурс не е сключен договор с кандидата в срока по ал. 4, съответно по ал. 5, министърът на образованието и науката насрочва нов конкурс до един месец от изтичането на срока.\n\n(8) В случаите по ал. 7 действащият управител продължава да изпълнява функциите си до определяне на нов управител.\n\nРаздел V. Научно-експертни комисии\n\nРаздел V. Научно-експертни комисии\n\nЧл. 27. (1) Временните и постоянните научно-експертни комисии се състоят от хабилитирани лица. (2) Научно-експертните комисии осъществяват дейностите, определени в Закона за насърчаване на научните изследвания и иновациите , този правилник и решенията на изпълнителния съвет.\n\nЧл. 27. (1) Временните и постоянните научно-експертни комисии се състоят от хабилитирани лица.\n\n(2) Научно-експертните комисии осъществяват дейностите, определени в Закона за насърчаване на научните изследвания и иновациите , този правилник и решенията на изпълнителния съвет.\n\nЧл. 28. (1) Членовете на научно-експертните комисии се определят с решение на изпълнителния съвет в съответствие с правилата по чл. 14, т. 7 и трябва: 1. да отговарят на минималните изисквания, определени в приложението към чл. 8, ал. 2 ; 2. да са ръководили или да са участвали в национални или международни научни проекти; 3. да са заявили желание да участват в постоянна научно-експертна комисия за съответния мандатен период или във временна научно-експертна комисия за съответния конкурс. (2) За членовете на научно-експертните комисии се прилагат изискванията по чл. 12, ал. 3, т. 1 - 6 . (3) Управителят сключва договори с членовете на научно-експертните комисии. (4) Членовете на временната научно-експертна комисия не могат да участват самостоятелно и/или като ръководители или членове на научни колективи, които кандидатстват с проекти, за чието оценяване е определена комисията, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценяваните от тях проекти. (5) Членовете на временната научно-експертна комисия декларират липса на обстоятелствата по ал. 4 след получаване на информация за състава на колективите на проектите, които ще оценяват. (6) Членовете на постоянните научно-експертни комисии не могат да оценяват изпълнението на текущи проекти, в които участват самостоятелно и/или като членове на научни колективи, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценявания от тях проект. (7) Членовете на постоянните научно-експертни комисии декларират липса на обстоятелствата по ал. 6 преди всяко заседание. (8) Фондът провежда обучение на членовете на научно-експертните комисии при встъпването им в длъжност.\n\nЧл. 28. (1) Членовете на научно-експертните комисии се определят с решение на изпълнителния съвет в съответствие с правилата по чл. 14, т. 7 и трябва:\n\n1. да отговарят на минималните изисквания, определени в приложението към чл. 8, ал. 2 ;\n\n2. да са ръководили или да са участвали в национални или международни научни проекти;\n\n3. да са заявили желание да участват в постоянна научно-експертна комисия за съответния мандатен период или във временна научно-експертна комисия за съответния конкурс.\n\n(2) За членовете на научно-експертните комисии се прилагат изискванията по чл. 12, ал. 3, т. 1 - 6 .\n\n(3) Управителят сключва договори с членовете на научно-експертните комисии.\n\n(4) Членовете на временната научно-експертна комисия не могат да участват самостоятелно и/или като ръководители или членове на научни колективи, които кандидатстват с проекти, за чието оценяване е определена комисията, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценяваните от тях проекти.\n\n(5) Членовете на временната научно-експертна комисия декларират липса на обстоятелствата по ал. 4 след получаване на информация за състава на колективите на проектите, които ще оценяват.\n\n(6) Членовете на постоянните научно-експертни комисии не могат да оценяват изпълнението на текущи проекти, в които участват самостоятелно и/или като членове на научни колективи, и да бъдат свързани лица по смисъла на § 1, т. 17 от допълнителните разпоредби на Закона за насърчаване на научните изследвания и иновациите с членовете на екипа на оценявания от тях проект.\n\n(7) Членовете на постоянните научно-експертни комисии декларират липса на обстоятелствата по ал. 6 преди всяко заседание.\n\n(8) Фондът провежда обучение на членовете на научно-експертните комисии при встъпването им в длъжност.\n\nЧл. 29. (1) Член на научно-експертна комисия се освобождава предсрочно при условията на чл. 13, ал. 1 при отсъствия от три последователни заседания на комисията без уважителна причина, както и при нарушаване изискванията на чл. 28, ал. 4 и 6 . (2) Решението за освобождаване се взема от изпълнителния съвет по доклад на управителя на Фонда. Изпълнителният съвет определя нов член на научно-експертната комисия по реда на чл. 28 . (3) Предложение за освобождаване на член на научно-експертна комисия, който не изпълнява задълженията си, може да направи научна организация, поне трима ръководители на проекти, друг член на същата научно-експертна комисия или член на изпълнителния съвет от същата научна област, от която е комисията.\n\nЧл. 29. (1) Член на научно-експертна комисия се освобождава предсрочно при условията на чл. 13, ал. 1 при отсъствия от три последователни заседания на комисията без уважителна причина, както и при нарушаване изискванията на чл. 28, ал. 4 и 6 .\n\n(2) Решението за освобождаване се взема от изпълнителния съвет по доклад на управителя на Фонда. Изпълнителният съвет определя нов член на научно-експертната комисия по реда на чл. 28 .\n\n(3) Предложение за освобождаване на член на научно-експертна комисия, който не изпълнява задълженията си, може да направи научна организация, поне трима ръководители на проекти, друг член на същата научно-експертна комисия или член на изпълнителния съвет от същата научна област, от която е комисията.\n\nЧл. 30. (1) Работата на научно-експертните комисии се организира от председател, който: 1. ръководи заседанията и подписва протоколите с приетите решения; 2. внася за разглеждане от изпълнителния съвет докладите на научно-експертната комисия; 3. представя за разглеждане от управителя решения, становища, предложения или доклади на научно-експертната комисия. (2) В отсъствие на председателя функциите му се изпълняват от заместник-председател. (3) Председателят и заместник-председателят се избират с тайно гласуване измежду членовете на съответната научно-експертна комисия. Избран е кандидат, получил повече от половината от гласовете на всички членове на научно-експертната комисия.\n\nЧл. 30. (1) Работата на научно-експертните комисии се организира от председател, който:\n\n1. ръководи заседанията и подписва протоколите с приетите решения;\n\n2. внася за разглеждане от изпълнителния съвет докладите на научно-експертната комисия;\n\n3. представя за разглеждане от управителя решения, становища, предложения или доклади на научно-експертната комисия.\n\n(2) В отсъствие на председателя функциите му се изпълняват от заместник-председател.\n\n(3) Председателят и заместник-председателят се избират с тайно гласуване измежду членовете на съответната научно-експертна комисия. Избран е кандидат, получил повече от половината от гласовете на всички членове на научно-експертната комисия.\n\nЧл. 31. (1) Заседанията на научно-експертните комисии са редовни, ако в тях участват две трети от поименния състав. Научно-експертните комисии могат да провеждат и неприсъствени заседания. (2) Решенията се вземат с обикновено мнозинство от поименния състав. (3) За заседанието на научно-експертната комисия се води протокол. Протоколът се подписва от председателя и секретаря на комисията, както и от всички членове на научно-експертната комисия, включително с особено мнение. (4) Протоколите по ал. 3 се съхраняват за срок 5 години след окончателното приключване на изпълнението на всички проекти от съответния конкурс.\n\nЧл. 31. (1) Заседанията на научно-експертните комисии са редовни, ако в тях участват две трети от поименния състав. Научно-експертните комисии могат да провеждат и неприсъствени заседания.\n\n(2) Решенията се вземат с обикновено мнозинство от поименния състав.\n\n(3) За заседанието на научно-експертната комисия се води протокол. Протоколът се подписва от председателя и секретаря на комисията, както и от всички членове на научно-експертната комисия, включително с особено мнение.\n\n(4) Протоколите по ал. 3 се съхраняват за срок 5 години след окончателното приключване на изпълнението на всички проекти от съответния конкурс.\n\nЧл. 32. Научно-експертните комисии осъществяват дейността си по правила, приети от изпълнителния съвет по предложение на управителя на Фонда.\n\nЧл. 32. Научно-експертните комисии осъществяват дейността си по правила, приети от изпълнителния съвет по предложение на управителя на Фонда.\n\nЧл. 33. Председателят на научно-експертна комисия получава месечно възнаграждение в размер 80 на сто от възнаграждението на председателя на изпълнителния съвет, а останалите членове на научно-експертната комисия получават месечно възнаграждение в размер 67 на сто от това на председателя на изпълнителния съвет. Те имат право на възнаграждение само за месеците, през които са участвали в заседания.\n\nЧл. 33. Председателят на научно-експертна комисия получава месечно възнаграждение в размер 80 на сто от възнаграждението на председателя на изпълнителния съвет, а останалите членове на научно-експертната комисия получават месечно възнаграждение в размер 67 на сто от това на председателя на изпълнителния съвет. Те имат право на възнаграждение само за месеците, през които са участвали в заседания.\n\nЧл. 34. (1) Постоянните научно-експертни комисии извършват анализ и оценка на изпълнението на финансираните конкурсни проекти в съответните научни области. (2) Постоянните научно-експертни комисии са в състав от 5 до 9 членове и имат мандат четири години. Членовете на постоянните научно-експертни комисии са с право на не повече от два последователни мандата. (3) Постоянна научно-експертна комисия се създава за всяка от научните области по чл. 5, ал. 5 . (4) За проекти по двустранно и международно сътрудничество се създава постоянна научно-експертна комисия. (5) С решение на изпълнителния съвет една постоянна научно-експертна комисия може да отговаря за повече от една научна област. (6) За всеки проект постоянната научно-експертна комисия определя свой член за отговорник за мониторинг и контрол на изпълнението на проекта, както и за междинното и окончателното оценяване на проекта въз основа на правила и критерии, приети от изпълнителния съвет. (7) Постоянните научно-експертни комисии провеждат редовни заседания до 10 пъти годишно по график, утвърден от изпълнителния съвет. С решение на изпълнителния съвет или управителя комисиите могат да провеждат извънредни заседания.\n\nЧл. 34. (1) Постоянните научно-експертни комисии извършват анализ и оценка на изпълнението на финансираните конкурсни проекти в съответните научни области.\n\n(2) Постоянните научно-експертни комисии са в състав от 5 до 9 членове и имат мандат четири години. Членовете на постоянните научно-експертни комисии са с право на не повече от два последователни мандата.\n\n(3) Постоянна научно-експертна комисия се създава за всяка от научните области по чл. 5, ал. 5 .\n\n(4) За проекти по двустранно и международно сътрудничество се създава постоянна научно-експертна комисия.\n\n(5) С решение на изпълнителния съвет една постоянна научно-експертна комисия може да отговаря за повече от една научна област.\n\n(6) За всеки проект постоянната научно-експертна комисия определя свой член за отговорник за мониторинг и контрол на изпълнението на проекта, както и за междинното и окончателното оценяване на проекта въз основа на правила и критерии, приети от изпълнителния съвет.\n\n(7) Постоянните научно-експертни комисии провеждат редовни заседания до 10 пъти годишно по график, утвърден от изпълнителния съвет. С решение на изпълнителния съвет или управителя комисиите могат да провеждат извънредни заседания.\n\nЧл. 35. (1) Временните научно-експертни комисии организират оценяването и извършват класирането на научноизследователските проекти в конкурсите, провеждани от Фонда. (2) Временните научно-експертни комисии са в състав от 5 до 9 членове. (3) Временните научно-експертни комисии се избират не по-късно от две седмици преди изтичане на срока за подаване на проектните предложения за съответния конкурс и действат до подписване на договорите за финансиране на проекти за конкурса.\n\nЧл. 35. (1) Временните научно-експертни комисии организират оценяването и извършват класирането на научноизследователските проекти в конкурсите, провеждани от Фонда.\n\n(2) Временните научно-експертни комисии са в състав от 5 до 9 членове.\n\n(3) Временните научно-експертни комисии се избират не по-късно от две седмици преди изтичане на срока за подаване на проектните предложения за съответния конкурс и действат до подписване на договорите за финансиране на проекти за конкурса.\n\nРаздел VI. Администрация на Фонда\n\nРаздел VI. Администрация на Фонда\n\nЧл. 36. (1) Дейността на Фонда се подпомага от администрация, която според разпределението на дейностите е обща и специализирана. (2) Общата администрация е организирана в дирекция \"Административно управление\", която подпомага и технически осигурява дейността на органите за управление на Фонда, на специализираната администрация, както и изпълнява дейности по административното обслужване на физическите и юридическите лица. (3) Специализираната администрация е организирана в дирекция \"Координационни дейности\", която подпомага дейността на органите за управление на Фонда, като организира и координира провеждането на конкурсните сесии във Фонда. (4) Общата численост на персонала на Фонда е 15 щатни бройки.\n\nЧл. 36. (1) Дейността на Фонда се подпомага от администрация, която според разпределението на дейностите е обща и специализирана.\n\n(2) Общата администрация е организирана в дирекция \"Административно управление\", която подпомага и технически осигурява дейността на органите за управление на Фонда, на специализираната администрация, както и изпълнява дейности по административното обслужване на физическите и юридическите лица.\n\n(3) Специализираната администрация е организирана в дирекция \"Координационни дейности\", която подпомага дейността на органите за управление на Фонда, като организира и координира провеждането на конкурсните сесии във Фонда.\n\n(4) Общата численост на персонала на Фонда е 15 щатни бройки.\n\nЧл. 37. (1) Административното ръководство на администрацията на Фонда се осъществява от главен секретар. (2) Главният секретар: 1. координира и контролира функционирането и дейността на дирекциите, разпределението на задачите и точното спазване на нормативните актове и законните разпореждания на управителя; 2. отговаря за планирането и отчетността при изпълнението на ежегодните цели на Фонда; 3. следи за организацията на работа и реда за документооборота във Фонда; 4. координира дейността по стопанисването и управлението на държавната собственост, предоставена на Фонда; 5. следи за законосъобразното и целесъобразното разходване на финансовите и материалните средства, предоставени на Фонда; 6. координира процеса на атестирането на служителите на Фонда; 7. организира изготвянето на ежегоден доклад за състоянието на администрацията и го представя пред управителя; 8. осъществява комуникацията и координира взаимодействието с администрациите на други държавни органи; 9. организира дейностите по работа с предложенията, сигналите, жалбите и молбите на граждани и по административното обслужване на физически и юридически лица; предоставя писмени отговори по молби и запитвания на граждани, физически и юридически лица; 10. изпълнява и други дейности съгласно длъжностната си характеристика и възложени му от управителя.\n\nЧл. 37. (1) Административното ръководство на администрацията на Фонда се осъществява от главен секретар.\n\n(2) Главният секретар:\n\n1. координира и контролира функционирането и дейността на дирекциите, разпределението на задачите и точното спазване на нормативните актове и законните разпореждания на управителя;\n\n2. отговаря за планирането и отчетността при изпълнението на ежегодните цели на Фонда;\n\n3. следи за организацията на работа и реда за документооборота във Фонда;\n\n4. координира дейността по стопанисването и управлението на държавната собственост, предоставена на Фонда;\n\n5. следи за законосъобразното и целесъобразното разходване на финансовите и материалните средства, предоставени на Фонда;\n\n6. координира процеса на атестирането на служителите на Фонда;\n\n7. организира изготвянето на ежегоден доклад за състоянието на администрацията и го представя пред управителя;\n\n8. осъществява комуникацията и координира взаимодействието с администрациите на други държавни органи;\n\n9. организира дейностите по работа с предложенията, сигналите, жалбите и молбите на граждани и по административното обслужване на физически и юридически лица; предоставя писмени отговори по молби и запитвания на граждани, физически и юридически лица;\n\n10. изпълнява и други дейности съгласно длъжностната си характеристика и възложени му от управителя.\n\nЧл. 38. Дирекция \"Административно управление\": 1. обезпечава управлението на човешките ресурси; 2. организира и осъществява деловодното обслужване на Фонда; 3. представя информация на граждани и юридически лица за движението на преписки по подадени от тях молби, жалби, сигнали и предложения; 4. систематизира, архивира и съхранява документи и други материали на Фонда; организира изпълнението на дейностите по планирането и управлението на финансовите средства на Фонда; 5. осигурява финансово-счетоводното обслужване на Фонда; 6. организира материално-техническото снабдяване, управлението и стопанисването на собствеността на Фонда; 7. обобщава и подпомага дейността по подготовка на годишния отчет на Фонда.\n\nЧл. 38. Дирекция \"Административно управление\":\n\n1. обезпечава управлението на човешките ресурси;\n\n2. организира и осъществява деловодното обслужване на Фонда;\n\n3. представя информация на граждани и юридически лица за движението на преписки по подадени от тях молби, жалби, сигнали и предложения;\n\n4. систематизира, архивира и съхранява документи и други материали на Фонда; организира изпълнението на дейностите по планирането и управлението на финансовите средства на Фонда;\n\n5. осигурява финансово-счетоводното обслужване на Фонда;\n\n6. организира материално-техническото снабдяване, управлението и стопанисването на собствеността на Фонда;\n\n7. обобщава и подпомага дейността по подготовка на годишния отчет на Фонда.\n\nЧл. 39. Дирекция \"Координационни дейности\": 1. организира и координира провеждането на конкурсните сесии във Фонда; 2. подпомага и организира дейността на научно-експертните комисии; 3. изготвя справки във връзка с дейността на научно-експертните комисии при поискване от управителя; 4. изготвя отговори до съответните кореспонденти във връзка с осъществяване предмета на дейност на Фонда; 5. обработва, подготвя заведените писмени отчети, съпътстваща документация, преписки, възражения и други за научно-експертните комисии, както и следи за спазването на сроковете; 6. подпомага технически научно-експертните комисии при извършване на анализ и оценка на изпълнение на междинните етапи на финансираните конкурсни проекти и на окончателните резултати за завършените проекти; 7. изготвя протоколи на заседанията на научно-експертните комисии; 8. подпомага дейността на изпълнителния съвет и на оценителите по проекти; 9. администрира постъпилите проектни предложения, както и финансираните проекти в системата за управление на националните инвестиции; 10. поддържа базите данни по чл. 7 .\n\nЧл. 39. Дирекция \"Координационни дейности\":\n\n1. организира и координира провеждането на конкурсните сесии във Фонда;\n\n2. подпомага и организира дейността на научно-експертните комисии;\n\n3. изготвя справки във връзка с дейността на научно-експертните комисии при поискване от управителя;\n\n4. изготвя отговори до съответните кореспонденти във връзка с осъществяване предмета на дейност на Фонда;\n\n5. обработва, подготвя заведените писмени отчети, съпътстваща документация, преписки, възражения и други за научно-експертните комисии, както и следи за спазването на сроковете;\n\n6. подпомага технически научно-експертните комисии при извършване на анализ и оценка на изпълнение на междинните етапи на финансираните конкурсни проекти и на окончателните резултати за завършените проекти;\n\n7. изготвя протоколи на заседанията на научно-експертните комисии;\n\n8. подпомага дейността на изпълнителния съвет и на оценителите по проекти;\n\n9. администрира постъпилите проектни предложения, както и финансираните проекти в системата за управление на националните инвестиции;\n\n10. поддържа базите данни по чл. 7 .\n\nГлава трета. ДЕЙНОСТ НА ФОНДА\n\nГлава трета. ДЕЙНОСТ НА ФОНДА\n\nРаздел I. Общи разпоредби\n\nРаздел I. Общи разпоредби\n\nЧл. 40. (1) Дейността на Фонда се осъществява въз основа на тригодишна оперативна програма. (2) Тригодишната оперативна програма се изготвя в съответствие с Рамковата програма за научни изследвания и иновации . (3) Проектът на програма се разработва от управителя на Фонда, отчитайки общите насоки за приоритетите в нея, определени от министъра на образованието и науката въз основа на препоръки и становища на Съвета за иновации и научни изследвания. Програмата се приема от изпълнителния съвет, който я предлага за утвърждаване от министъра на образованието и науката. Преди утвърждаването министърът на образованието и науката я изпраща за съгласуване на министъра на иновациите и растежа. (4) В срок до края на февруари на първата година за съответния период изпълнителният съвет предлага проекта на тригодишна програма за утвърждаване от министъра на образованието и науката. (5) При необходимост тригодишната оперативна програма се актуализира по реда на приемането и. (6) Утвърдената тригодишна оперативна програма се публикува на интернет страницата на Фонда.\n\nЧл. 40. (1) Дейността на Фонда се осъществява въз основа на тригодишна оперативна програма.\n\n(2) Тригодишната оперативна програма се изготвя в съответствие с Рамковата програма за научни изследвания и иновации .\n\n(3) Проектът на програма се разработва от управителя на Фонда, отчитайки общите насоки за приоритетите в нея, определени от министъра на образованието и науката въз основа на препоръки и становища на Съвета за иновации и научни изследвания. Програмата се приема от изпълнителния съвет, който я предлага за утвърждаване от министъра на образованието и науката. Преди утвърждаването министърът на образованието и науката я изпраща за съгласуване на министъра на иновациите и растежа.\n\n(4) В срок до края на февруари на първата година за съответния период изпълнителният съвет предлага проекта на тригодишна програма за утвърждаване от министъра на образованието и науката.\n\n(5) При необходимост тригодишната оперативна програма се актуализира по реда на приемането и.\n\n(6) Утвърдената тригодишна оперативна програма се публикува на интернет страницата на Фонда.\n\nЧл. 41. Тригодишната оперативна програма съдържа цели, показатели за изпълнение и план за предстоящите за периода дейности и съответното им финансиране на основата на ясни и измерими цели и политики в хода на бюджетната процедура и в средносрочен период, което ще допринесе за оптималното управление на финансовите средства, в рамките на общите бюджетни параметри за съответната година и за периода на съответната средносрочна бюджетна прогноза.\n\nЧл. 41. Тригодишната оперативна програма съдържа цели, показатели за изпълнение и план за предстоящите за периода дейности и съответното им финансиране на основата на ясни и измерими цели и политики в хода на бюджетната процедура и в средносрочен период, което ще допринесе за оптималното управление на финансовите средства, в рамките на общите бюджетни параметри за съответната година и за периода на съответната средносрочна бюджетна прогноза.\n\nЧл. 42. (1) Тригодишната оперативна програма включва: 1. новите конкурси, включително тематичните конкурси, и национални научноизследователски програми, които ще бъдат открити през периода, за всеки от които се посочва: а) вид и наименование на конкурсите и програмите; б) допустими участници; в) приложим към тях режим на държавните помощи; г) индикативна сума за финансиране на конкурсите и програмите според съответната средносрочна бюджетна прогноза; д) критерии за оценка; е) индикативен срок за откриване на конкурсите и програмите; ж) максимален срок за изпълнение на проектите и програмите; з) целеви индикатори за резултатите от финансираните проекти и програми; 2. текущи договори от предходни години, за всяка от които се посочва: а) етап от реализацията им; б) размер на договореното финансиране за периода; в) мониторинг на изпълнението им; 3. финансиране на проекти и програми от проведени конкурси, по които са постъпили основателни възражения и са класирани по реда на чл. 72 в рамките на разчетените средства по бюджета на Фонда за съответната година; 4. предвидените разходи за оценяване на новите конкурси и за междинно и окончателно отчитане на проекти от предходни години в размер не повече от седем процента от средствата, предвидени за финансиране на съответния конкурс; 5. показателите за отчитане и оценка на изпълнението на тригодишната оперативна програма; 6. разходите за издръжка на Фонда. (2) В тригодишната оперативна програма се включват и конкурси за проекти по програми за двустранно сътрудничество или други научноизследователски проекти, свързани с международни споразумения, договори или програми.\n\nЧл. 42. (1) Тригодишната оперативна програма включва:\n\n1. новите конкурси, включително тематичните конкурси, и национални научноизследователски програми, които ще бъдат открити през периода, за всеки от които се посочва:\n\nа) вид и наименование на конкурсите и програмите;\n\nб) допустими участници;\n\nв) приложим към тях режим на държавните помощи;\n\nг) индикативна сума за финансиране на конкурсите и програмите според съответната средносрочна бюджетна прогноза;\n\nд) критерии за оценка;\n\nе) индикативен срок за откриване на конкурсите и програмите;\n\nж) максимален срок за изпълнение на проектите и програмите;\n\nз) целеви индикатори за резултатите от финансираните проекти и програми;\n\n2. текущи договори от предходни години, за всяка от които се посочва:\n\nа) етап от реализацията им;\n\nб) размер на договореното финансиране за периода;\n\nв) мониторинг на изпълнението им;\n\n3. финансиране на проекти и програми от проведени конкурси, по които са постъпили основателни възражения и са класирани по реда на чл. 72 в рамките на разчетените средства по бюджета на Фонда за съответната година;\n\n4. предвидените разходи за оценяване на новите конкурси и за междинно и окончателно отчитане на проекти от предходни години в размер не повече от седем процента от средствата, предвидени за финансиране на съответния конкурс;\n\n5. показателите за отчитане и оценка на изпълнението на тригодишната оперативна програма;\n\n6. разходите за издръжка на Фонда.\n\n(2) В тригодишната оперативна програма се включват и конкурси за проекти по програми за двустранно сътрудничество или други научноизследователски проекти, свързани с международни споразумения, договори или програми.\n\nЧл. 43. (1) Средствата на Фонда се разходват за: 1. изпълнение на Националната стратегия за развитие на научни изследвания; 2. целево финансиране на национални научни програми; 3. финансиране на фундаментални и приложни научни изследвания; 4. изграждане и поддържане на научноизследователска инфраструктура; 5. пълно или частично финансиране на научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз; 6. осигуряване на пълно или частично финансиране за изпълнение на или участие в проекти и програми, свързани с научни изследвания, на висши училища, научни организации, учени, млади учени, постдокторанти или колективи от учени от висши училища или научни организации; 7. подпомагане издаването на рецензирани и индексирани български научни периодични издания с цел разпространение на научни знания; 8. организиране и провеждане на форуми, свързани с обмен на научни знания; 9. придобиване и поддържане на права на интелектуалната собственост в резултат на научноизследователска дейност, включително за разходи, свързани с придобиване и поддържане на патенти на висши училища и научни организации; 10. издръжка за дейността на Фонда. (2) Финансирането по ал. 1 може да се осъществява и в партньорство с други институции, организации и финансиращи органи.\n\nЧл. 43. (1) Средствата на Фонда се разходват за:\n\n1. изпълнение на Националната стратегия за развитие на научни изследвания;\n\n2. целево финансиране на национални научни програми;\n\n3. финансиране на фундаментални и приложни научни изследвания;\n\n4. изграждане и поддържане на научноизследователска инфраструктура;\n\n5. пълно или частично финансиране на научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз;\n\n6. осигуряване на пълно или частично финансиране за изпълнение на или участие в проекти и програми, свързани с научни изследвания, на висши училища, научни организации, учени, млади учени, постдокторанти или колективи от учени от висши училища или научни организации;\n\n7. подпомагане издаването на рецензирани и индексирани български научни периодични издания с цел разпространение на научни знания;\n\n8. организиране и провеждане на форуми, свързани с обмен на научни знания;\n\n9. придобиване и поддържане на права на интелектуалната собственост в резултат на научноизследователска дейност, включително за разходи, свързани с придобиване и поддържане на патенти на висши училища и научни организации;\n\n10. издръжка за дейността на Фонда.\n\n(2) Финансирането по ал. 1 може да се осъществява и в партньорство с други институции, организации и финансиращи органи.\n\nЧл. 44. (1) Фондът подкрепя според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора проекти за насърчаване и развитие на научните изследвания, като предоставя целеви финансови средства въз основа на следните видове конкурси: 1. тематични конкурси по научните области, определени в чл. 5, ал. 5 , Рамковата програма за научни изследвания и иновации по чл. 4, т. 4 или по приоритетните направления на Националната стратегия за развитие на научните изследвания; 2. национални научноизследователски програми, определени от Министерския съвет. (2) Средствата за всеки конкурс по ал. 1, т. 1 се разпределят от изпълнителния съвет по съответните направления или научни области на конкурса. (3) За тематичните конкурси се избират временни научно-експертни комисии за всяко включено в конкурса тематично направление или научна област. С решение на изпълнителния съвет една комисия може да отговаря за повече от една научна област или за проектни предложения от различни конкурси.\n\nЧл. 44. (1) Фондът подкрепя според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора проекти за насърчаване и развитие на научните изследвания, като предоставя целеви финансови средства въз основа на следните видове конкурси:\n\n1. тематични конкурси по научните области, определени в чл. 5, ал. 5 , Рамковата програма за научни изследвания и иновации по чл. 4, т. 4 или по приоритетните направления на Националната стратегия за развитие на научните изследвания;\n\n2. национални научноизследователски програми, определени от Министерския съвет.\n\n(2) Средствата за всеки конкурс по ал. 1, т. 1 се разпределят от изпълнителния съвет по съответните направления или научни области на конкурса.\n\n(3) За тематичните конкурси се избират временни научно-експертни комисии за всяко включено в конкурса тематично направление или научна област. С решение на изпълнителния съвет една комисия може да отговаря за повече от една научна област или за проектни предложения от различни конкурси.\n\nЧл. 45. Фондът подкрепя и/или организира според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора конкурси за проекти по програми за двустранно сътрудничество или други проекти, свързани с международни споразумения и договори.\n\nЧл. 45. Фондът подкрепя и/или организира според условията на Рамката за държавна помощ за научни изследвания, развитие и иновации и според условията на Глава III, Раздел 4 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора конкурси за проекти по програми за двустранно сътрудничество или други проекти, свързани с международни споразумения и договори.\n\nЧл. 46. (1) Националните научни програми, приети с решение на Министерския съвет, които финансира Фондът, могат да бъдат: 1. за финансиране на проекти на конкурсен принцип; 2. национални научни програми за постигане на специфична цел, без провеждане на конкурсна процедура. (2) Фондът може да предоставя експертни становища при разработване на националните научни програми. (3) За процедурите, условията за изпълнение и отчитане на националните научни програми по ал. 1, т. 1, както и за сключването на договори за финансирането им, се прилага редът, предвиден в този Правилник. (4) За процедурите и условията за изпълнение и отчитане на националните научни програми по ал. 1, т. 2, както и за сключването на договори за финансирането им, се прилага редът, посочен в тях. (5) За всяка национална научна програма по ал. 1, т. 2 изпълнителният съвет на Фонда приема решение за състава на експертната работна група, която осъществява мониторинг и контрол на изпълнението на програмата, освен ако в програмата е предвиден друг ред за това. В състава на групата се включват учени, отговарящи на изискванията за членове на постоянни научно-експертни комисии и експерти от организации, които са потенциални ползватели на очакваните резултати от програмата. (6) Членовете на експертната работна група с изключение на потенциалните ползватели на резултатите от програмите получават възнаграждение за дейността си от средствата за администриране и мониторинг, определени в програмата. Размерът на възнаграждението се определя с решението по ал. 5.\n\nЧл. 46. (1) Националните научни програми, приети с решение на Министерския съвет, които финансира Фондът, могат да бъдат:\n\n1. за финансиране на проекти на конкурсен принцип;\n\n2. национални научни програми за постигане на специфична цел, без провеждане на конкурсна процедура.\n\n(2) Фондът може да предоставя експертни становища при разработване на националните научни програми.\n\n(3) За процедурите, условията за изпълнение и отчитане на националните научни програми по ал. 1, т. 1, както и за сключването на договори за финансирането им, се прилага редът, предвиден в този Правилник.\n\n(4) За процедурите и условията за изпълнение и отчитане на националните научни програми по ал. 1, т. 2, както и за сключването на договори за финансирането им, се прилага редът, посочен в тях.\n\n(5) За всяка национална научна програма по ал. 1, т. 2 изпълнителният съвет на Фонда приема решение за състава на експертната работна група, която осъществява мониторинг и контрол на изпълнението на програмата, освен ако в програмата е предвиден друг ред за това. В състава на групата се включват учени, отговарящи на изискванията за членове на постоянни научно-експертни комисии и експерти от организации, които са потенциални ползватели на очакваните резултати от програмата.\n\n(6) Членовете на експертната работна група с изключение на потенциалните ползватели на резултатите от програмите получават възнаграждение за дейността си от средствата за администриране и мониторинг, определени в програмата. Размерът на възнаграждението се определя с решението по ал. 5.\n\nЧл. 47. (1) Предоставянето на финансови средства от Фонда може да се извърши без провеждане на конкурсна процедура и за научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз. (2) В случаите по ал. 1 и в съответствие с чл. 34, ал. 2, т. 2 от ЗННИИ научноизследователските проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз, се финансират с целева национална научна програма. (3) В националната научна програма се определят условията за допустимост, приоритетите за финансиране, начинът за провеждане на процедурата и размерът на средствата. (4) Средствата по програмата могат да се актуализират в зависимост от допустимите за финансиране проекти.\n\nЧл. 47. (1) Предоставянето на финансови средства от Фонда може да се извърши без провеждане на конкурсна процедура и за научноизследователски проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз.\n\n(2) В случаите по ал. 1 и в съответствие с чл. 34, ал. 2, т. 2 от ЗННИИ научноизследователските проекти на български висши училища или научни организации, получили оценка над прага в одобрените насоки за кандидатстване по процедури на Рамковата програма за научни изследвания и иновации на Европейския съюз, се финансират с целева национална научна програма.\n\n(3) В националната научна програма се определят условията за допустимост, приоритетите за финансиране, начинът за провеждане на процедурата и размерът на средствата.\n\n(4) Средствата по програмата могат да се актуализират в зависимост от допустимите за финансиране проекти.\n\nРаздел II. Общи условия за организиране на конкурси\n\nРаздел II. Общи условия за организиране на конкурси\n\nЧл. 48. (1) Изпълнителният съвет взема решение за провеждане на конкурсна процедура, с което одобрява конкурсната документация, съдържаща: 1. покана към кандидатите за участие в конкурса; 2. насоки за кандидатстване в конкурса и методика за оценка; 3. образци на документите за кандидатстване. (2) Въз основа на решението по ал. 1 и в срока, определен с решението на изпълнителния съвет, управителят издава заповед за откриване на конкурсната процедура, която съдържа: 1. наименование на конкурса; 2. общ размер на финансовите средства, които ще се предоставят; 3. срок за подаване на документите; 4. размер на минималното и максималното финансиране на отделни проекти; 5. критерии за допустимост на кандидатите и дейностите; 6. режим на държавна помощ, по която се отпуска финансирането; 7. критерии и показатели за оценка; 8. допълнителни изисквания към кандидатите и техните проекти, ако такива са предвидени в насоките. (3) Конкурсната документация по ал. 1 се подготвя от работна група, определена с решение на изпълнителния съвет. Работната група включва членове на изпълнителния съвет, управителя и служители на Фонда. Работната група може да включва и външни експерти по реда на чл. 28, ал. 3 . Документацията се съгласува с министъра на финансите за съответствие с правилата по държавните помощи, ако това се изисква за съответната процедура.\n\nЧл. 48. (1) Изпълнителният съвет взема решение за провеждане на конкурсна процедура, с което одобрява конкурсната документация, съдържаща:\n\n1. покана към кандидатите за участие в конкурса;\n\n2. насоки за кандидатстване в конкурса и методика за оценка;\n\n3. образци на документите за кандидатстване.\n\n(2) Въз основа на решението по ал. 1 и в срока, определен с решението на изпълнителния съвет, управителят издава заповед за откриване на конкурсната процедура, която съдържа:\n\n1. наименование на конкурса;\n\n2. общ размер на финансовите средства, които ще се предоставят;\n\n3. срок за подаване на документите;\n\n4. размер на минималното и максималното финансиране на отделни проекти;\n\n5. критерии за допустимост на кандидатите и дейностите;\n\n6. режим на държавна помощ, по която се отпуска финансирането;\n\n7. критерии и показатели за оценка;\n\n8. допълнителни изисквания към кандидатите и техните проекти, ако такива са предвидени в насоките.\n\n(3) Конкурсната документация по ал. 1 се подготвя от работна група, определена с решение на изпълнителния съвет. Работната група включва членове на изпълнителния съвет, управителя и служители на Фонда. Работната група може да включва и външни експерти по реда на чл. 28, ал. 3 . Документацията се съгласува с министъра на финансите за съответствие с правилата по държавните помощи, ако това се изисква за съответната процедура.\n\nЧл. 49. Поканата към кандидатите за участие в конкурса съдържа: 1. наименование и вид на конкурса; 2. приоритети за определените тематични направления или научни области, ако има такива; 3. срок и начин за подаване на документите за участие в конкурса; 4. общ размер на финансовите средства и разпределението им по тематичните направления или научните области, когато е приложимо; 5. размер на минималното и максималното финансиране на отделен проект; 6. минимален процент на съфинансиране от кандидатите, ако такъв се предвижда; 7. допустимата продължителност на проектите; 8. критерии за допустимост на кандидатите и дейностите; 9. режим на държавна помощ, по която се отпуска финансирането; 10. критерии и показатели за оценка; 11. допълнителни изисквания към кандидатите и техните проекти, ако такива са предвидени в насоките.\n\nЧл. 49. Поканата към кандидатите за участие в конкурса съдържа:\n\n1. наименование и вид на конкурса;\n\n2. приоритети за определените тематични направления или научни области, ако има такива;\n\n3. срок и начин за подаване на документите за участие в конкурса;\n\n4. общ размер на финансовите средства и разпределението им по тематичните направления или научните области, когато е приложимо;\n\n5. размер на минималното и максималното финансиране на отделен проект;\n\n6. минимален процент на съфинансиране от кандидатите, ако такъв се предвижда;\n\n7. допустимата продължителност на проектите;\n\n8. критерии за допустимост на кандидатите и дейностите;\n\n9. режим на държавна помощ, по която се отпуска финансирането;\n\n10. критерии и показатели за оценка;\n\n11. допълнителни изисквания към кандидатите и техните проекти, ако такива са предвидени в насоките.\n\nЧл. 50. (1) Насоките за кандидатстване в конкурса определят най-малко: 1. целите на конкурса, включително приоритети, ако има такива; 2. финансовите условия; 3. условията за допустимост на кандидатите и дейностите; 4. общите правила за изпълнение на проектите и контрола върху разходването на средствата; 5. указанията към кандидатите за начина на кандидатстване и срока за подаване на документите за участие в конкурса; 6. етапите и начина за оценяване; 7. методиката за оценяване и класиране на проектите; 8. образеца на договора за финансиране. (2) Изпълнителният съвет може да включи в насоките на конкурса допълнителни изисквания, съответстващи на спецификата на конкурса, свързани с научната компетентност на колектива в областта на планираните изследвания и ресурсите за научна дейност на базовата организация.\n\nЧл. 50. (1) Насоките за кандидатстване в конкурса определят най-малко:\n\n1. целите на конкурса, включително приоритети, ако има такива;\n\n2. финансовите условия;\n\n3. условията за допустимост на кандидатите и дейностите;\n\n4. общите правила за изпълнение на проектите и контрола върху разходването на средствата;\n\n5. указанията към кандидатите за начина на кандидатстване и срока за подаване на документите за участие в конкурса;\n\n6. етапите и начина за оценяване;\n\n7. методиката за оценяване и класиране на проектите;\n\n8. образеца на договора за финансиране.\n\n(2) Изпълнителният съвет може да включи в насоките на конкурса допълнителни изисквания, съответстващи на спецификата на конкурса, свързани с научната компетентност на колектива в областта на планираните изследвания и ресурсите за научна дейност на базовата организация.\n\nЧл. 51. Образците на документите за кандидатстване включват: 1. образец на проектното предложение; 2. образец на финансовия план; 3. образци на други документи съгласно Насоките за кандидатстване в конкурса.\n\nЧл. 51. Образците на документите за кандидатстване включват:\n\n1. образец на проектното предложение;\n\n2. образец на финансовия план;\n\n3. образци на други документи съгласно Насоките за кандидатстване в конкурса.\n\nЧл. 52. (1) Конкурсната документация, съдържаща покана към кандидатите за участие в конкурси, насоки за кандидатстване в конкурса и методика за оценка, както и образци на документи за кандидатстване се публикуват на интернет страницата на Фонда и на интернет страницата на Министерството на образованието и науката не по-късно от 45 дни преди крайния срок за подаване на документите за участие в конкурса. (2) След публикуване насоките за кандидатстване в конкурса могат да се изменят само за отстраняване на допусната явна фактическа или техническа грешка. (3) За конкурси, възложени от министъра на образованието и науката или с решение на Министерския съвет, обявени на интернет страницата на Фонда и на интернет страницата на Министерството на образованието и науката, крайният срок за подаване на документите за участие в тях не може да бъде по-кратък от 14 дни от датата на обявлението.\n\nЧл. 52. (1) Конкурсната документация, съдържаща покана към кандидатите за участие в конкурси, насоки за кандидатстване в конкурса и методика за оценка, както и образци на документи за кандидатстване се публикуват на интернет страницата на Фонда и на интернет страницата на Министерството на образованието и науката не по-късно от 45 дни преди крайния срок за подаване на документите за участие в конкурса.\n\n(2) След публикуване насоките за кандидатстване в конкурса могат да се изменят само за отстраняване на допусната явна фактическа или техническа грешка.\n\n(3) За конкурси, възложени от министъра на образованието и науката или с решение на Министерския съвет, обявени на интернет страницата на Фонда и на интернет страницата на Министерството на образованието и науката, крайният срок за подаване на документите за участие в тях не може да бъде по-кратък от 14 дни от датата на обявлението.\n\nЧл. 53. (1) Проектното предложение по чл. 51, т. 1 включва административно и научно описание на проекта. (2) Административното описание на проекта се изготвя на български и на английски език и включва: 1. наименование на конкурса; 2. основна научна област или тематично направление, в което проектът кандидатства, и до две допълнителни научни области или направления при интердисциплинарни проекти, както и приоритети, ако има такива; 3. заглавие и резюме на проекта; 4. вид на планираните изследвания, определени съгласно чл. 5, ал. 3 , а когато проектът обхваща различни видове изследвания, това се описва в проектното предложение; 5. базова организация и партньори, ако има такива; 6. име и адрес на ръководителя на научния колектив; 7. списък на членовете на научния колектив в съответствие с Насоките за кандидатстване в конкурса; 8. искана сума за изпълнение на проекта и разпределение между базова организация и партньори, ако има такива. (3) Научното описание на проекта се изготвя на език, определен в Насоките за кандидатстване в конкурса, и включва детайлно описание на проекта, съдържащо най-малко: 1. анализ на състоянието на изследванията по проблема; 2. цели на проекта и работни хипотези; 3. средства и методи за постигане на целите; 4. работен план на изследванията и на дейностите, изпълнявани от участниците в проекта и членовете на научния колектив; 5. очаквани резултати, включително научни публикации; 6. обоснован финансов план; 7. план за реализация и разпространение на резултатите от научния проект; 8. описание на научния колектив, на ръководителя на проекта и на научната организация; 9. мерки за спазване на принципа на отворената наука по чл. 5 от ЗННИИ ; 10. посочване на базова организация, когато един проект се изпълнява съвместно от няколко организации. (4) Проектното предложение може да бъде представено само на български език, когато такава възможност е предвидена в Насоките за кандидатстване в конкурса. (5) За конкурси във връзка с чл. 43, ал. 1, т. 7 и 8 проектните предложения не включват научно описание, а само техническо описание на предвидените дейности.\n\nЧл. 53. (1) Проектното предложение по чл. 51, т. 1 включва административно и научно описание на проекта.\n\n(2) Административното описание на проекта се изготвя на български и на английски език и включва:\n\n1. наименование на конкурса;\n\n2. основна научна област или тематично направление, в което проектът кандидатства, и до две допълнителни научни области или направления при интердисциплинарни проекти, както и приоритети, ако има такива;\n\n3. заглавие и резюме на проекта;\n\n4. вид на планираните изследвания, определени съгласно чл. 5, ал. 3 , а когато проектът обхваща различни видове изследвания, това се описва в проектното предложение;\n\n5. базова организация и партньори, ако има такива;\n\n6. име и адрес на ръководителя на научния колектив;\n\n7. списък на членовете на научния колектив в съответствие с Насоките за кандидатстване в конкурса;\n\n8. искана сума за изпълнение на проекта и разпределение между базова организация и партньори, ако има такива.\n\n(3) Научното описание на проекта се изготвя на език, определен в Насоките за кандидатстване в конкурса, и включва детайлно описание на проекта, съдържащо най-малко:\n\n1. анализ на състоянието на изследванията по проблема;\n\n2. цели на проекта и работни хипотези;\n\n3. средства и методи за постигане на целите;\n\n4. работен план на изследванията и на дейностите, изпълнявани от участниците в проекта и членовете на научния колектив;\n\n5. очаквани резултати, включително научни публикации;\n\n6. обоснован финансов план;\n\n7. план за реализация и разпространение на резултатите от научния проект;\n\n8. описание на научния колектив, на ръководителя на проекта и на научната организация;\n\n9. мерки за спазване на принципа на отворената наука по чл. 5 от ЗННИИ ;\n\n10. посочване на базова организация, когато един проект се изпълнява съвместно от няколко организации.\n\n(4) Проектното предложение може да бъде представено само на български език, когато такава възможност е предвидена в Насоките за кандидатстване в конкурса.\n\n(5) За конкурси във връзка с чл. 43, ал. 1, т. 7 и 8 проектните предложения не включват научно описание, а само техническо описание на предвидените дейности.\n\nЧл. 54. (1) Финансовият план на проекта по чл. 51, т. 2 може да включва: 1. преки допустими разходи, в т.ч. за: а) персонал; б) командировки; в) дълготрайни материални и нематериални активи, включително апаратура; г) външни услуги, пряко свързани с изпълнението на проекта; д) материали, консумативи и други допустими разходи, пряко свързани с изпълнението на проекта; 2. непреки допустими разходи - разходи за обслужване на проекта от базовата организация и партньорските организации, участващи в проекта; 3. разходи за одит на проекта. (2) Към финансовия план се представя финансова обосновка на исканите средства по видове разходи за всеки от етапите на проекта, ако такива са предвидени. (3) В Насоките за кандидатстване в конкурса се определят допустимите разходи по ал. 1. Могат да бъдат определени ограничения за отделните групи разходи, както и други групи допустими разходи, при спазване разпоредбите на приложимото законодателство. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, видовете разходи във финансовия план и правилата за тяхното изразходване се определят в Насоките за кандидатстване съобразно изискванията на съответния режим за държавна помощ.\n\nЧл. 54. (1) Финансовият план на проекта по чл. 51, т. 2 може да включва:\n\n1. преки допустими разходи, в т.ч. за:\n\nа) персонал;\n\nб) командировки;\n\nв) дълготрайни материални и нематериални активи, включително апаратура;\n\nг) външни услуги, пряко свързани с изпълнението на проекта;\n\nд) материали, консумативи и други допустими разходи, пряко свързани с изпълнението на проекта;\n\n2. непреки допустими разходи - разходи за обслужване на проекта от базовата организация и партньорските организации, участващи в проекта;\n\n3. разходи за одит на проекта.\n\n(2) Към финансовия план се представя финансова обосновка на исканите средства по видове разходи за всеки от етапите на проекта, ако такива са предвидени.\n\n(3) В Насоките за кандидатстване в конкурса се определят допустимите разходи по ал. 1. Могат да бъдат определени ограничения за отделните групи разходи, както и други групи допустими разходи, при спазване разпоредбите на приложимото законодателство.\n\n(4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, видовете разходи във финансовия план и правилата за тяхното изразходване се определят в Насоките за кандидатстване съобразно изискванията на съответния режим за държавна помощ.\n\nЧл. 55. (1) Разходи, направени преди подписване на договор за финансиране на проекта, са недопустими. (2) Разходи, направени със средства, предоставени от Фонда в периода между етапите на проекта, ако има такива, са допустими и се отчитат при отчитане на следващия етап на проекта. (3) Авансово направени разходи със собствени средства на бенефициента в периода между етапите на проекта са допустими и се отчитат при отчитане на следващия етап на проекта освен в случаите на незадоволителна оценка или прекратяване на проекта.\n\nЧл. 55. (1) Разходи, направени преди подписване на договор за финансиране на проекта, са недопустими.\n\n(2) Разходи, направени със средства, предоставени от Фонда в периода между етапите на проекта, ако има такива, са допустими и се отчитат при отчитане на следващия етап на проекта.\n\n(3) Авансово направени разходи със собствени средства на бенефициента в периода между етапите на проекта са допустими и се отчитат при отчитане на следващия етап на проекта освен в случаите на незадоволителна оценка или прекратяване на проекта.\n\nРаздел III. Условия за участие, изисквания към кандидатите и проектните предложения\n\nРаздел III. Условия за участие, изисквания към кандидатите и проектните предложения\n\nЧл. 56. (1) В конкурсите на Фонда могат да участват учени или колективи от учени от установени в България научни организации - юридически лица, които извършват научни изследвания в съответствие с действащото законодателство. В национални научни програми, когато е изрично посочено, се допуска участие на учени, подкрепени от установени в България научни организации. (2) Когато в научния колектив се включват учени от две или повече научни организации, в научното описание на проекта се отбелязват дейностите, които ще бъдат осъществени от учените от всяка от научните организации. (3) В случаите по ал. 2 се представя споразумение за партньорство, с което се определят базовата научна организация, която представя проектно предложение пред Фонда, разпределението на дейностите и задачите между партньорите, както и предварително финансово разпределение на средствата по проекта между партньорите по етапи. Съответните суми се описват при обосновката на финансовия план. (4) Споразумението за партньорство по ал. 3 се подписва от ръководителите на организациите партньори и от ръководителя на научния колектив. Споразумението се представя като приложение към проектното предложение на български и на английски език с изключение на случаите по чл. 53, ал. 4 , които се представят само на български език. (5) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, в Насоките за кандидатстване в конкурса се определят условията за допустимост и недопустимост на кандидатите съобразно изискванията на съответния режим за държавна помощ.\n\nЧл. 56. (1) В конкурсите на Фонда могат да участват учени или колективи от учени от установени в България научни организации - юридически лица, които извършват научни изследвания в съответствие с действащото законодателство. В национални научни програми, когато е изрично посочено, се допуска участие на учени, подкрепени от установени в България научни организации.\n\n(2) Когато в научния колектив се включват учени от две или повече научни организации, в научното описание на проекта се отбелязват дейностите, които ще бъдат осъществени от учените от всяка от научните организации.\n\n(3) В случаите по ал. 2 се представя споразумение за партньорство, с което се определят базовата научна организация, която представя проектно предложение пред Фонда, разпределението на дейностите и задачите между партньорите, както и предварително финансово разпределение на средствата по проекта между партньорите по етапи. Съответните суми се описват при обосновката на финансовия план.\n\n(4) Споразумението за партньорство по ал. 3 се подписва от ръководителите на организациите партньори и от ръководителя на научния колектив. Споразумението се представя като приложение към проектното предложение на български и на английски език с изключение на случаите по чл. 53, ал. 4 , които се представят само на български език.\n\n(5) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, в Насоките за кандидатстване в конкурса се определят условията за допустимост и недопустимост на кандидатите съобразно изискванията на съответния режим за държавна помощ.\n\nЧл. 57. (1) Членове на научни колективи могат да бъдат учени, притежаващи доказана научна компетентност, квалификация и опит, съответстващи на целите на проекта, както и млади учени, докторанти, постдокторанти и студенти. (2) В научните колективи могат да участват и учени от установени в чужбина научни организации. Финансовите средства за тяхното участие включват само разходи за командировки до базовата или партньорските организации, свързани с изпълнението на проекта.\n\nЧл. 57. (1) Членове на научни колективи могат да бъдат учени, притежаващи доказана научна компетентност, квалификация и опит, съответстващи на целите на проекта, както и млади учени, докторанти, постдокторанти и студенти.\n\n(2) В научните колективи могат да участват и учени от установени в чужбина научни организации. Финансовите средства за тяхното участие включват само разходи за командировки до базовата или партньорските организации, свързани с изпълнението на проекта.\n\nЧл. 58. (1) Ръководител на научния колектив може да бъде учен, притежаващ образователната и научна степен \"доктор\" или научната степен \"доктор на науките\", както и да е с доказана научна компетентност, квалификация и опит, съответстващи на целите на проекта. За всеки конкурс изпълнителният съвет може да определи допълнителни изисквания към ръководителите на научни колективи. (2) Ръководителят на научния колектив го представлява пред Фонда, пред базовата организация и пред партньорите. (3) Един учен може да ръководи едновременно не повече от два проекта, финансирани въз основа на конкурси по чл. 44 . (4) При определянето на броя проекти по ал. 3 се отчитат само проектите, за които не е предаден окончателен отчет към датата на подаване на проектното предложение. (5) Обстоятелствата по ал. 3 се проверяват служебно от Фонда. (6) Ръководителят на проекта трябва да бъде назначен на трудов договор към базовата организация, което се удостоверява с подписване на декларация, когато това се изисква от условията на конкурса.\n\nЧл. 58. (1) Ръководител на научния колектив може да бъде учен, притежаващ образователната и научна степен \"доктор\" или научната степен \"доктор на науките\", както и да е с доказана научна компетентност, квалификация и опит, съответстващи на целите на проекта. За всеки конкурс изпълнителният съвет може да определи допълнителни изисквания към ръководителите на научни колективи.\n\n(2) Ръководителят на научния колектив го представлява пред Фонда, пред базовата организация и пред партньорите.\n\n(3) Един учен може да ръководи едновременно не повече от два проекта, финансирани въз основа на конкурси по чл. 44 .\n\n(4) При определянето на броя проекти по ал. 3 се отчитат само проектите, за които не е предаден окончателен отчет към датата на подаване на проектното предложение.\n\n(5) Обстоятелствата по ал. 3 се проверяват служебно от Фонда.\n\n(6) Ръководителят на проекта трябва да бъде назначен на трудов договор към базовата организация, което се удостоверява с подписване на декларация, когато това се изисква от условията на конкурса.\n\nЧл. 59. (1) Проекти с продължителност до две години се изпълняват на един етап и се отчитат само с окончателен отчет. (2) Проекти с продължителност от три или четири години се изпълняват на два равни по продължителност етапа, като продължаването на проекта за втория етап зависи от оценката на междинния отчет. (3) Проекти с продължителност над четири години се изпълняват на три етапа с продължителност, определена в Насоките за кандидатстване в конкурса, като продължаването на проекта за втория и третия етап зависи от оценката на междинните отчети.\n\nЧл. 59. (1) Проекти с продължителност до две години се изпълняват на един етап и се отчитат само с окончателен отчет.\n\n(2) Проекти с продължителност от три или четири години се изпълняват на два равни по продължителност етапа, като продължаването на проекта за втория етап зависи от оценката на междинния отчет.\n\n(3) Проекти с продължителност над четири години се изпълняват на три етапа с продължителност, определена в Насоките за кандидатстване в конкурса, като продължаването на проекта за втория и третия етап зависи от оценката на междинните отчети.\n\nЧл. 60. (1) Дейностите по проекта се групират на работни пакети. Работните пакети, които включват изпълнение на научноизследователски дейности, задължително предвиждат достигане до един или няколко научни резултата. (2) Очакваните резултати на проектите трябва да са ясни, измерими и проверими при тяхното междинно и крайно отчитане съгласно Правилника за наблюдение и оценка на научноизследователската дейност, осъществявана от висшите училища и научните организации, както и на дейността на Фонд \"Научни изследвания\" . Те трябва задължително да предвиждат за всеки етап от проекта приети научни публикации в списание с импакт фактор/ранг, а за проекти в областта на обществените и хуманитарните науки - публикация в реферирано и индексирано списание или рецензирана студия, или част от монография. За проекти за индустриални научни изследвания или експериментално развитие очакваните резултати могат да предвиждат заявка за патент или друга форма на защита на интелектуална собственост при спазване на условията на Рамката за държавна помощ за научни изследвания, развитие и иновации (режимите, определени в т. 20 и 21 на Рамката ), а именно - дейностите да са неикономически дейности, които в своята същност да са независими научни изследвания, извършени от научна организация или научноизследователска инфраструктура, и всички приходи от тях да се реинвестират в основните дейности на научна организация или научноизследователска инфраструктура. Независими научни изследвания са тези изследвания, които не са възложени от предприятия или не са свързани с предоставяне на услуги на предприятия. (3) Когато към датата на подаване на проектното предложение членове на научния колектив участват или са участвали през предходните пет години в проекти, финансирани от Фонда, в проектното предложение задължително се посочват номерата, темите и получените оценки за изпълнението на тези проекти. (4) В проектното предложение ръководителят на научния колектив може да посочи до двама учени от страната или чужбина, които да не бъдат включени като оценители на проекта. При определяне на независимите оценители съответната временна научно-експертна комисия се съобразява с искането на ръководителя на научния колектив.\n\nЧл. 60. (1) Дейностите по проекта се групират на работни пакети. Работните пакети, които включват изпълнение на научноизследователски дейности, задължително предвиждат достигане до един или няколко научни резултата.\n\n(2) Очакваните резултати на проектите трябва да са ясни, измерими и проверими при тяхното междинно и крайно отчитане съгласно Правилника за наблюдение и оценка на научноизследователската дейност, осъществявана от висшите училища и научните организации, както и на дейността на Фонд \"Научни изследвания\" . Те трябва задължително да предвиждат за всеки етап от проекта приети научни публикации в списание с импакт фактор/ранг, а за проекти в областта на обществените и хуманитарните науки - публикация в реферирано и индексирано списание или рецензирана студия, или част от монография. За проекти за индустриални научни изследвания или експериментално развитие очакваните резултати могат да предвиждат заявка за патент или друга форма на защита на интелектуална собственост при спазване на условията на Рамката за държавна помощ за научни изследвания, развитие и иновации (режимите, определени в т. 20 и 21 на Рамката ), а именно - дейностите да са неикономически дейности, които в своята същност да са независими научни изследвания, извършени от научна организация или научноизследователска инфраструктура, и всички приходи от тях да се реинвестират в основните дейности на научна организация или научноизследователска инфраструктура. Независими научни изследвания са тези изследвания, които не са възложени от предприятия или не са свързани с предоставяне на услуги на предприятия.\n\n(3) Когато към датата на подаване на проектното предложение членове на научния колектив участват или са участвали през предходните пет години в проекти, финансирани от Фонда, в проектното предложение задължително се посочват номерата, темите и получените оценки за изпълнението на тези проекти.\n\n(4) В проектното предложение ръководителят на научния колектив може да посочи до двама учени от страната или чужбина, които да не бъдат включени като оценители на проекта. При определяне на независимите оценители съответната временна научно-експертна комисия се съобразява с искането на ръководителя на научния колектив.\n\nЧл. 61. Проектните предложения се подават от името на ръководителя на научния колектив по начин, определен в Насоките за кандидатстване в конкурса.\n\nЧл. 61. Проектните предложения се подават от името на ръководителя на научния колектив по начин, определен в Насоките за кандидатстване в конкурса.\n\nЧл. 62. (1) Кандидатите могат да поискат разяснения от Фонда по конкурсната документация до 10 дни преди изтичането на срока за подаване на проектните предложения. (2) Постъпилите въпроси и отговорите се публикуват на интернет страницата на Фонда не по-късно от 5 дни от получаване на искането. В разясненията не се посочва информация за лицата, които са ги поискали.\n\nЧл. 62. (1) Кандидатите могат да поискат разяснения от Фонда по конкурсната документация до 10 дни преди изтичането на срока за подаване на проектните предложения.\n\n(2) Постъпилите въпроси и отговорите се публикуват на интернет страницата на Фонда не по-късно от 5 дни от получаване на искането. В разясненията не се посочва информация за лицата, които са ги поискали.\n\nРаздел IV. Допускане, оценяване и класиране на проектите\n\nРаздел IV. Допускане, оценяване и класиране на проектите\n\nЧл. 63. (1) Съответната временна научно-експертна комисия със съдействието на служители на Фонда проверява постъпилите проектни предложения за административно съответствие и допустимост по следните критерии: 1. наличие на проектно предложение, включващо административно и научно описание на проекта, както и всички приложения, определени в Насоките за кандидатстване в конкурса; 2. съответствие на проектното предложение с изискванията, определени в Насоките за кандидатстване в конкурса, и със заявената основна научна област/тематично направление на конкурса; 3. определянето на проектното предложение като излизащо извън обхвата на Рамката за държавни помощи за научни изследвания, развитие и иновации или съответствие на проектното предложение с режима за държавните помощи за съответния конкурс по методика, определена в Насоките за кандидатстване в конкурса; 4. липсата на изискуеми публични задължения на кандидатите за получаване на финансови средства от Фонда, което се установява по реда на чл. 87, ал. 11 от Данъчно-осигурителния процесуален кодекс . (2) След приключване на проверката по ал. 1 управителят на Фонда уведомява ръководителите на научни колективи, чиито проектни предложения не отговарят на едно или повече от изискванията, определени в Насоките за кандидатстване в конкурса. Несъответствията могат да бъдат отстранени в срок до 10 работни дни след уведомяването, като не се допуска промяна на научното описание. Ако несъответствията бъдат отстранени, проектното предложение се допуска до следващия етап на оценката. (3) След изтичане на срока за отстраняване на несъответствията по ал. 2 временната научно-експертна комисия изготвя списък на проектните предложения, които не са допуснати до научно оценяване, който се публикува на интернет страницата на Фонда.\n\nЧл. 63. (1) Съответната временна научно-експертна комисия със съдействието на служители на Фонда проверява постъпилите проектни предложения за административно съответствие и допустимост по следните критерии:\n\n1. наличие на проектно предложение, включващо административно и научно описание на проекта, както и всички приложения, определени в Насоките за кандидатстване в конкурса;\n\n2. съответствие на проектното предложение с изискванията, определени в Насоките за кандидатстване в конкурса, и със заявената основна научна област/тематично направление на конкурса;\n\n3. определянето на проектното предложение като излизащо извън обхвата на Рамката за държавни помощи за научни изследвания, развитие и иновации или съответствие на проектното предложение с режима за държавните помощи за съответния конкурс по методика, определена в Насоките за кандидатстване в конкурса;\n\n4. липсата на изискуеми публични задължения на кандидатите за получаване на финансови средства от Фонда, което се установява по реда на чл. 87, ал. 11 от Данъчно-осигурителния процесуален кодекс .\n\n(2) След приключване на проверката по ал. 1 управителят на Фонда уведомява ръководителите на научни колективи, чиито проектни предложения не отговарят на едно или повече от изискванията, определени в Насоките за кандидатстване в конкурса. Несъответствията могат да бъдат отстранени в срок до 10 работни дни след уведомяването, като не се допуска промяна на научното описание. Ако несъответствията бъдат отстранени, проектното предложение се допуска до следващия етап на оценката.\n\n(3) След изтичане на срока за отстраняване на несъответствията по ал. 2 временната научно-експертна комисия изготвя списък на проектните предложения, които не са допуснати до научно оценяване, който се публикува на интернет страницата на Фонда.\n\nЧл. 64. (1) Организирането на оценяването и класирането на постъпилите проектни предложения се извършват от временната научно-експертна комисия. (2) При интердисциплинарни проекти предложението се разглежда от временната научно-експертна комисия по основната научна област или тематично направление на проекта, заявена в проектното предложение. Не се допуска прехвърляне на проектно предложение за разглеждане в научна област или тематично направление, които не са посочени като основни, освен при писмено заявление на ръководителя на научния колектив в рамките на процедурата по чл. 63, ал. 2 .\n\nЧл. 64. (1) Организирането на оценяването и класирането на постъпилите проектни предложения се извършват от временната научно-експертна комисия.\n\n(2) При интердисциплинарни проекти предложението се разглежда от временната научно-експертна комисия по основната научна област или тематично направление на проекта, заявена в проектното предложение. Не се допуска прехвърляне на проектно предложение за разглеждане в научна област или тематично направление, които не са посочени като основни, освен при писмено заявление на ръководителя на научния колектив в рамките на процедурата по чл. 63, ал. 2 .\n\nЧл. 65. (1) Оценяването на проектите се извършва съгласно методиката за оценка и класиране на проектите, определена в Насоките за кандидатстване в конкурса, включваща най-малко следните критерии: 1. насоченост на изследванията в съответствие с националните стратегически документи за развитие на научните изследвания; 2. актуалност и значимост на научната проблематика; 3. съотносимост с регионалните, националните и европейските приоритети в областта на научните изследвания; 4. качество на научните изследвания, които са предмет на проекта; 5. очаквани резултати, свързани с получаването на нови знания и с възможностите за практическото им прилагане или за решаване на социални проблеми; 6. капацитет на научния колектив, на ръководителя на проекта и на научната организация за изпълнение на планираните научни изследвания; 7. реалистичност на работната програма; 8. законосъобразност, икономичност, целесъобразност и балансираност на разходите. (2) Оценяването на проектите включва следните етапи: 1. научно оценяване на проектните предложения; 2. формиране на комплексна оценка на проектните предложения и класиране на проектните предложения с оценка, по-висока от минималната.\n\nЧл. 65. (1) Оценяването на проектите се извършва съгласно методиката за оценка и класиране на проектите, определена в Насоките за кандидатстване в конкурса, включваща най-малко следните критерии:\n\n1. насоченост на изследванията в съответствие с националните стратегически документи за развитие на научните изследвания;\n\n2. актуалност и значимост на научната проблематика;\n\n3. съотносимост с регионалните, националните и европейските приоритети в областта на научните изследвания;\n\n4. качество на научните изследвания, които са предмет на проекта;\n\n5. очаквани резултати, свързани с получаването на нови знания и с възможностите за практическото им прилагане или за решаване на социални проблеми;\n\n6. капацитет на научния колектив, на ръководителя на проекта и на научната организация за изпълнение на планираните научни изследвания;\n\n7. реалистичност на работната програма;\n\n8. законосъобразност, икономичност, целесъобразност и балансираност на разходите.\n\n(2) Оценяването на проектите включва следните етапи:\n\n1. научно оценяване на проектните предложения;\n\n2. формиране на комплексна оценка на проектните предложения и класиране на проектните предложения с оценка, по-висока от минималната.\n\nЧл. 66. (1) Оценяването на проектните предложения се извършва от национални и чуждестранни независими оценители, които са включени в базата данни по чл. 7, ал. 1, т. 2 за съответната година. Оценителите трябва да отговарят на минималните изисквания, определени в приложението към чл. 8, ал. 2 . (2) Един независим оценител може да оценява не повече от пет проектни предложения в рамките на един конкурс. (3) Оценяването на проектните предложения от тематични направления или научни области в случаите по чл. 53, ал. 4 може да се извърши и само от национални независими оценители.\n\nЧл. 66. (1) Оценяването на проектните предложения се извършва от национални и чуждестранни независими оценители, които са включени в базата данни по чл. 7, ал. 1, т. 2 за съответната година. Оценителите трябва да отговарят на минималните изисквания, определени в приложението към чл. 8, ал. 2 .\n\n(2) Един независим оценител може да оценява не повече от пет проектни предложения в рамките на един конкурс.\n\n(3) Оценяването на проектните предложения от тематични направления или научни области в случаите по чл. 53, ал. 4 може да се извърши и само от национални независими оценители.\n\nЧл. 67. (1) Независим оценител не може да оценява проекти в дадено тематично направление или научна област на конкурс, когато участва като ръководител или член на научен колектив на проектно предложение в същото тематично направление или научна област на конкурса. (2) Независим оценител не може да оценява проект: 1. на организация, в която работи по трудов договор или в която изпълнява дейности по граждански договор през последните три години, с изключение на случаите, когато гражданският договор е за участие като външен член в научно жури по Закона за развитието на академичния състав в Република България или с ментор за провеждане на практическо обучение по проекти, финансирани от бюджета на ЕС; 2. когато е свързано лице по смисъла на § 1, т. 17 от допълнителните разпоредби на Закона за насърчаване на научните изследвания и иновациите с някого от членовете на екипа на оценявания от него проект; 3. когато има съвместни научни публикации или съвместен проект, финансиран от Фонда през последните пет години, с ръководителя или с член на научния колектив на проекта. (3) Членовете на изпълнителния съвет или на временните научно-експертни комисии не могат да бъдат оценители на проектни предложения по време на мандата си. Членовете на временните научно-експертни комисии могат да участват със съвещателен глас в заседанията на оценителите за постигане на консенсус в крайната оценка на проекти в случаите по чл. 70, т. 3 .\n\nЧл. 67. (1) Независим оценител не може да оценява проекти в дадено тематично направление или научна област на конкурс, когато участва като ръководител или член на научен колектив на проектно предложение в същото тематично направление или научна област на конкурса.\n\n(2) Независим оценител не може да оценява проект:\n\n1. на организация, в която работи по трудов договор или в която изпълнява дейности по граждански договор през последните три години, с изключение на случаите, когато гражданският договор е за участие като външен член в научно жури по Закона за развитието на академичния състав в Република България или с ментор за провеждане на практическо обучение по проекти, финансирани от бюджета на ЕС;\n\n2. когато е свързано лице по смисъла на § 1, т. 17 от допълнителните разпоредби на Закона за насърчаване на научните изследвания и иновациите с някого от членовете на екипа на оценявания от него проект;\n\n3. когато има съвместни научни публикации или съвместен проект, финансиран от Фонда през последните пет години, с ръководителя или с член на научния колектив на проекта.\n\n(3) Членовете на изпълнителния съвет или на временните научно-експертни комисии не могат да бъдат оценители на проектни предложения по време на мандата си. Членовете на временните научно-експертни комисии могат да участват със съвещателен глас в заседанията на оценителите за постигане на консенсус в крайната оценка на проекти в случаите по чл. 70, т. 3 .\n\nЧл. 68. (1) По методика, приета от изпълнителния съвет, временната научно-експертна комисия определя оценителите по съответните научни области/тематични направления от базата данни по чл. 7, ал. 1, т. 2 , като за всяко от проектните предложения посочва оценителите със: 1. специфична компетентност по проблематиката на проекта; 2. обща компетентност в съответната научна област. (2) Временната научно-експертна комисия определя чрез жребий оценителите за всяко едно проектно предложение по реда на ал. 1, т. 1. Броят оценители за един проект се определя в Насоките за кандидатстване в конкурса. За всяко проектно предложение се определя и резервен оценител. (3) Ако по реда на ал. 2 не могат да бъдат определени оценители със специфична компетентност, временната научно-експертна комисия определя такива с обща компетентност от базата данни по чл. 7, ал. 1, т. 2 за съответната научна област. (4) Проектни предложения за съфинансиране на проекти по международни програми, включващи независимо научно оценяване на проекта от европейска или международна организация, не се оценяват научно от оценители, а се приема положителната оценка на оценяващата организация. (5) Оценяването на проектни предложения по национални научни програми на конкурсен принцип, одобрени с решение на Министерския съвет, се провежда по посочения в тях ред. (6) За конкурси във връзка с чл. 43, ал. 1, т. 7 и 8 проектните предложения, които не включват научно описание, се разглеждат само от временната научно-експертна комисия.\n\nЧл. 68. (1) По методика, приета от изпълнителния съвет, временната научно-експертна комисия определя оценителите по съответните научни области/тематични направления от базата данни по чл. 7, ал. 1, т. 2 , като за всяко от проектните предложения посочва оценителите със:\n\n1. специфична компетентност по проблематиката на проекта;\n\n2. обща компетентност в съответната научна област.\n\n(2) Временната научно-експертна комисия определя чрез жребий оценителите за всяко едно проектно предложение по реда на ал. 1, т. 1. Броят оценители за един проект се определя в Насоките за кандидатстване в конкурса. За всяко проектно предложение се определя и резервен оценител.\n\n(3) Ако по реда на ал. 2 не могат да бъдат определени оценители със специфична компетентност, временната научно-експертна комисия определя такива с обща компетентност от базата данни по чл. 7, ал. 1, т. 2 за съответната научна област.\n\n(4) Проектни предложения за съфинансиране на проекти по международни програми, включващи независимо научно оценяване на проекта от европейска или международна организация, не се оценяват научно от оценители, а се приема положителната оценка на оценяващата организация.\n\n(5) Оценяването на проектни предложения по национални научни програми на конкурсен принцип, одобрени с решение на Министерския съвет, се провежда по посочения в тях ред.\n\n(6) За конкурси във връзка с чл. 43, ал. 1, т. 7 и 8 проектните предложения, които не включват научно описание, се разглеждат само от временната научно-експертна комисия.\n\nЧл. 69. (1) За всяко проектно предложение съответната временна научно-експертна комисия определя докладчик - член на комисията, който след решението на временната научно-експертна комисия по чл. 68, ал. 2 или 3 уведомява определените независими оценители и им изпраща: 1. Насоките за кандидатстване в конкурса по чл. 50, ал. 1 ; 2. подаденото проектно предложение в електронен формат; 3. връзката към информацията в базите данни на Фонда за ръководителя на научния колектив на проекта и неговите текущи или завършили през последните три години проекти. (2) Избраните оценители декларират липса на обстоятелствата по чл. 67, ал. 2, т. 2 , както и че не са членове на колектива на екипа на оценявания от тях проект за проектите, за които са определени. (3) При подаване на декларация с невярно съдържание по ал. 2 оценителят губи право да оценява проектни предложения, както и да участва в проекти, финансирани от Фонда, за срок пет години. (4) Определените независими оценители са анонимни за всички лица с изключение на членовете и секретаря на съответната временна научно-експертна комисия, както и на другите оценители на проектното предложение в случаите по чл. 70, т. 3 . (5) Определените независими оценители подписват декларации за конфиденциалност. (6) В срок, определен в Насоките за кандидатстване, всеки независим оценител изготвя в електронен формат оценка на съответното проектно предложение, която съдържа: 1. преценка за допустимостта на предвидените дейности и разходи и за типа на предвидените научни изследвания; 2. оценка на проектното предложение по точкова система съгласно критериите за научна оценка на проектните предложения и мотиви за определените точки по всеки критерий; 3. препоръки за промени в работната програма и/или във финансовия план на проекта, ако прецени, че такива са необходими.\n\nЧл. 69. (1) За всяко проектно предложение съответната временна научно-експертна комисия определя докладчик - член на комисията, който след решението на временната научно-експертна комисия по чл. 68, ал. 2 или 3 уведомява определените независими оценители и им изпраща:\n\n1. Насоките за кандидатстване в конкурса по чл. 50, ал. 1 ;\n\n2. подаденото проектно предложение в електронен формат;\n\n3. връзката към информацията в базите данни на Фонда за ръководителя на научния колектив на проекта и неговите текущи или завършили през последните три години проекти.\n\n(2) Избраните оценители декларират липса на обстоятелствата по чл. 67, ал. 2, т. 2 , както и че не са членове на колектива на екипа на оценявания от тях проект за проектите, за които са определени.\n\n(3) При подаване на декларация с невярно съдържание по ал. 2 оценителят губи право да оценява проектни предложения, както и да участва в проекти, финансирани от Фонда, за срок пет години.\n\n(4) Определените независими оценители са анонимни за всички лица с изключение на членовете и секретаря на съответната временна научно-експертна комисия, както и на другите оценители на проектното предложение в случаите по чл. 70, т. 3 .\n\n(5) Определените независими оценители подписват декларации за конфиденциалност.\n\n(6) В срок, определен в Насоките за кандидатстване, всеки независим оценител изготвя в електронен формат оценка на съответното проектно предложение, която съдържа:\n\n1. преценка за допустимостта на предвидените дейности и разходи и за типа на предвидените научни изследвания;\n\n2. оценка на проектното предложение по точкова система съгласно критериите за научна оценка на проектните предложения и мотиви за определените точки по всеки критерий;\n\n3. препоръки за промени в работната програма и/или във финансовия план на проекта, ако прецени, че такива са необходими.\n\nЧл. 70. След постъпване на оценките съответната временна научно-експертна комисия ги разглежда поотделно за всяко проектно предложение, като: 1. установява съответствието на определените точки с мотивите по всеки критерий и с методиката за оценка на проектите и сравнява оценките на оценителите; 2. при наличие на съответствие и при разлика между числовите оценки на оценителите, по-малка от определена в методиката стойност, формира комплексна числова оценка на проекта като средноаритметично от оценките на оценителите; 3. при липса на съответствие по т. 1 за някоя от оценките експертната карта се връща на оценителя, който в определен от изпълнителния съвет срок изпраща коригирана карта; ако картата не бъде представена в този срок или не бъде коригирана за отстраняване на несъответствията, временната научно-експертна комисия предлага да не се изплаща възнаграждение на оценителя и взема решение проектното предложение да се изпрати за оценяване на друг оценител; 4. при разлика в индивидуалните оценки повече от определената в методиката стойност организира обсъждане между оценителите, при което оценителите имат възможност да променят оценките си и мотивите към тях, като представят нова карта за научна оценка на проектното предложение; комплексната числова оценка за проектното предложение се определя като средноаритметично на получените оценки.\n\nЧл. 70. След постъпване на оценките съответната временна научно-експертна комисия ги разглежда поотделно за всяко проектно предложение, като:\n\n1. установява съответствието на определените точки с мотивите по всеки критерий и с методиката за оценка на проектите и сравнява оценките на оценителите;\n\n2. при наличие на съответствие и при разлика между числовите оценки на оценителите, по-малка от определена в методиката стойност, формира комплексна числова оценка на проекта като средноаритметично от оценките на оценителите;\n\n3. при липса на съответствие по т. 1 за някоя от оценките експертната карта се връща на оценителя, който в определен от изпълнителния съвет срок изпраща коригирана карта; ако картата не бъде представена в този срок или не бъде коригирана за отстраняване на несъответствията, временната научно-експертна комисия предлага да не се изплаща възнаграждение на оценителя и взема решение проектното предложение да се изпрати за оценяване на друг оценител;\n\n4. при разлика в индивидуалните оценки повече от определената в методиката стойност организира обсъждане между оценителите, при което оценителите имат възможност да променят оценките си и мотивите към тях, като представят нова карта за научна оценка на проектното предложение; комплексната числова оценка за проектното предложение се определя като средноаритметично на получените оценки.\n\nЧл. 71. (1) След извършване на оценяването по чл. 69 и 70 временните научно-експертни комисии: 1. извършват класиране на проектните предложения в низходящ ред на комплексната числова оценка; 2. изготвят списък на проектните предложения за финансиране в рамките на предварително определените средства. (2) Не се класират проектни предложения, получили по-малък брой точки от минималния праг, определен в Насоките за кандидатстване в конкурса. (3) Ако независими оценители са предложили промени във финансовия план на проект, съответната временна научно-експертна комисия разглежда аргументацията за тях и ги отчита напълно или частично или ги отхвърля при предложението си за финансиране. (4) Ако след изготвяне на списъка на проектните предложения за финансиране по ал. 1, т. 2 останат проектни предложения, които са оценени по-високо от минималния праг, но не са предложени за финансиране поради изчерпване на предвидените средства за съответното тематично направление или научна област, тези проектни предложения се включват в списък с резервни проектни предложения. (5) За извършените дейности по организацията на оценяването и класирането на проектните предложения временната научно-експертна комисия изготвя доклад до изпълнителния съвет, към който прилага решенията по ал. 1 и 4. (6) Член на временна научно-експертна комисия може да изрази особено мнение в писмен вид, което се представя в тридневен срок след заседанието на комисията, на което е прието класирането на проектите за конкурса, като то става неразделна част от решението.\n\nЧл. 71. (1) След извършване на оценяването по чл. 69 и 70 временните научно-експертни комисии:\n\n1. извършват класиране на проектните предложения в низходящ ред на комплексната числова оценка;\n\n2. изготвят списък на проектните предложения за финансиране в рамките на предварително определените средства.\n\n(2) Не се класират проектни предложения, получили по-малък брой точки от минималния праг, определен в Насоките за кандидатстване в конкурса.\n\n(3) Ако независими оценители са предложили промени във финансовия план на проект, съответната временна научно-експертна комисия разглежда аргументацията за тях и ги отчита напълно или частично или ги отхвърля при предложението си за финансиране.\n\n(4) Ако след изготвяне на списъка на проектните предложения за финансиране по ал. 1, т. 2 останат проектни предложения, които са оценени по-високо от минималния праг, но не са предложени за финансиране поради изчерпване на предвидените средства за съответното тематично направление или научна област, тези проектни предложения се включват в списък с резервни проектни предложения.\n\n(5) За извършените дейности по организацията на оценяването и класирането на проектните предложения временната научно-експертна комисия изготвя доклад до изпълнителния съвет, към който прилага решенията по ал. 1 и 4.\n\n(6) Член на временна научно-експертна комисия може да изрази особено мнение в писмен вид, което се представя в тридневен срок след заседанието на комисията, на което е прието класирането на проектите за конкурса, като то става неразделна част от решението.\n\nЧл. 72. (1) След постъпване на доклада на съответната временна научно-експертна комисия с решение на изпълнителния съвет се одобряват класирането, списъкът на проектите за финансиране и списъкът на резервните проекти. (2) Решението на изпълнителния съвет се публикува на интернет страницата на Фонда в срок три работни дни от приемането му от изпълнителния съвет. Към решението се прилага списък на класираните проекти, съдържащ следната информация: 1. заглавие на проекта; 2. базова организация и партньорски организации, ако има такива; 3. ръководител на научния колектив; 4. комплексна числена оценка на проекта. (3) За одобрените за финансиране проекти в срок до 30 работни дни след подписване на договорите за финансиране се публикуват и общият размер на отпуснатото финансиране, резюмето на проекта и списъкът на членовете на научния колектив. (4) Ако проектните предложения, които са оценени по-високо от минималния праг, не са достатъчни за изразходване на предвидените средства за определено тематично направление или научна област, останалата сума се разпределя от изпълнителния съвет за финансиране на резервни проектни предложения от други тематични направления или научни области на същия конкурс. (5) Решението по ал. 1 се взема не по-късно от 15 седмици след изтичане на срока за подаване на проектни предложения с изключение на тези по процедурата по чл. 74 , за които решението се взема не по-късно от 18 седмици след изтичане на срока за подаване на проектни предложения. Периодите от 1 до 31 август и от 23 декември до 3 януари не се включват в тези срокове.\n\nЧл. 72. (1) След постъпване на доклада на съответната временна научно-експертна комисия с решение на изпълнителния съвет се одобряват класирането, списъкът на проектите за финансиране и списъкът на резервните проекти.\n\n(2) Решението на изпълнителния съвет се публикува на интернет страницата на Фонда в срок три работни дни от приемането му от изпълнителния съвет. Към решението се прилага списък на класираните проекти, съдържащ следната информация:\n\n1. заглавие на проекта;\n\n2. базова организация и партньорски организации, ако има такива;\n\n3. ръководител на научния колектив;\n\n4. комплексна числена оценка на проекта.\n\n(3) За одобрените за финансиране проекти в срок до 30 работни дни след подписване на договорите за финансиране се публикуват и общият размер на отпуснатото финансиране, резюмето на проекта и списъкът на членовете на научния колектив.\n\n(4) Ако проектните предложения, които са оценени по-високо от минималния праг, не са достатъчни за изразходване на предвидените средства за определено тематично направление или научна област, останалата сума се разпределя от изпълнителния съвет за финансиране на резервни проектни предложения от други тематични направления или научни области на същия конкурс.\n\n(5) Решението по ал. 1 се взема не по-късно от 15 седмици след изтичане на срока за подаване на проектни предложения с изключение на тези по процедурата по чл. 74 , за които решението се взема не по-късно от 18 седмици след изтичане на срока за подаване на проектни предложения. Периодите от 1 до 31 август и от 23 декември до 3 януари не се включват в тези срокове.\n\nЧл. 73. (1) В срок, определен в Насоките за кандидатстване в конкурса, след приемане на решението по чл. 72, ал. 1 управителят изпраща на ръководителите на научните колективи получените научни оценки, мотивите към тях и комплексната числова оценка на представеното от тях проектно предложение. (2) При установяване на техническо несъответствие в текста на научната оценка в срок две седмици след получаване на научната оценка ръководителят на проектното предложение може да подаде мотивирано възражение до управителя. (3) При наличие на постъпили възражения срещу оценките по проектните предложения изпълнителният съвет взема решение за създаване на експертна комисия по възраженията, която да разгледа постъпилите възражения. В комисията участват от трима до петима експерти, отговарящи на изискванията за членове на научно-експертни комисии. Правилата за определяне на състава и за работата на комисията се приемат с решение на изпълнителния съвет и се публикуват на интернет страницата на Фонда. За участието си в комисията членовете и получават възнаграждение в съответствие с чл. 33. (4) Ако при разглеждане на възраженията комисията установи, че има ясни доказателства за допуснати технически грешки по даден критерий на оценката, изпраща проектното предложение за оценяване на друг независим оценител, който прави нова оценка по съответния критерий в съответствие с насоките и методиката на конкурса. (5) Крайната оценка за проектното предложение се определя, като се коригира оценката по критерия, за който е възразено, в съответствие с оценката по ал. 4. (6) За проекти, получили при крайната оценка равен или по-висок брой точки от последния финансиран в дадената научна област проект, се прави общо класиране на проектите по ал. 4 за конкурса. При класирането проектните предложения се подреждат според стойността, с която променената оценка надвишава стойността на последния финансиран проект в дадената научна област. Финансирането на проектите се осъществява по низходящ ред на класирането в рамките на утвърдената тригодишна оперативна програма и бюджет за тази цел. (7) Процедурата по ал. 4 - 6 не се прилага за проекти по двустранно сътрудничество или по международни програми с участие на други финансиращи организации.\n\nЧл. 73. (1) В срок, определен в Насоките за кандидатстване в конкурса, след приемане на решението по чл. 72, ал. 1 управителят изпраща на ръководителите на научните колективи получените научни оценки, мотивите към тях и комплексната числова оценка на представеното от тях проектно предложение.\n\n(2) При установяване на техническо несъответствие в текста на научната оценка в срок две седмици след получаване на научната оценка ръководителят на проектното предложение може да подаде мотивирано възражение до управителя.\n\n(3) При наличие на постъпили възражения срещу оценките по проектните предложения изпълнителният съвет взема решение за създаване на експертна комисия по възраженията, която да разгледа постъпилите възражения. В комисията участват от трима до петима експерти, отговарящи на изискванията за членове на научно-експертни комисии. Правилата за определяне на състава и за работата на комисията се приемат с решение на изпълнителния съвет и се публикуват на интернет страницата на Фонда. За участието си в комисията членовете и получават възнаграждение в съответствие с чл. 33.\n\n(4) Ако при разглеждане на възраженията комисията установи, че има ясни доказателства за допуснати технически грешки по даден критерий на оценката, изпраща проектното предложение за оценяване на друг независим оценител, който прави нова оценка по съответния критерий в съответствие с насоките и методиката на конкурса.\n\n(5) Крайната оценка за проектното предложение се определя, като се коригира оценката по критерия, за който е възразено, в съответствие с оценката по ал. 4.\n\n(6) За проекти, получили при крайната оценка равен или по-висок брой точки от последния финансиран в дадената научна област проект, се прави общо класиране на проектите по ал. 4 за конкурса. При класирането проектните предложения се подреждат според стойността, с която променената оценка надвишава стойността на последния финансиран проект в дадената научна област. Финансирането на проектите се осъществява по низходящ ред на класирането в рамките на утвърдената тригодишна оперативна програма и бюджет за тази цел.\n\n(7) Процедурата по ал. 4 - 6 не се прилага за проекти по двустранно сътрудничество или по международни програми с участие на други финансиращи организации.\n\nЧл. 74. (1) По решение на изпълнителния съвет оценяването на проектни предложения по конкурси с минимална сума на проекта над определена от изпълнителния съвет стойност може да включва два етапа: 1. оценяване от независими оценители; 2. защита на проектните предложения, преминали първия етап. (2) Оценяването по ал. 1, т. 1 се извършва при условията и по реда на чл. 63 - 71 , като оценителите могат да правят препоръки за промяна в работната програма и/или финансовия план на проекта. Проектите се оценяват от учени, участвали през последните 5 години в процедури по оценяване към Рамковите програми на ЕС като независими оценители, с изключение на случаите по чл. 53, ал. 4 . (3) Защитата на проектни предложения по ал. 1, т. 2 се извършва за проекти, получили оценка от първия етап над определения в Насоките за кандидатстване в конкурса минимален праг. Въз основа на препоръките на независимите оценители научните колективи, допуснати до втория етап на оценяването, могат да правят промени в подаденото проектно предложение. (4) Защитата на проектните предложения включва представяне на проекта от ръководителя на научния колектив пред съответната временна научно-експертна комисия, отговори на въпроси и на препоръките на независимите оценители. (5) За защитата на проектните предложения се води протокол и аудиозапис, въз основа на които независимите оценители определят оценката си за втория етап от оценяването. (6) Проектите се класират въз основа на средната стойност на оценката от първия и втория етап на оценяването. (7) Одобрението на проектите за финансиране се осъществява по реда на чл. 72 .\n\nЧл. 74. (1) По решение на изпълнителния съвет оценяването на проектни предложения по конкурси с минимална сума на проекта над определена от изпълнителния съвет стойност може да включва два етапа:\n\n1. оценяване от независими оценители;\n\n2. защита на проектните предложения, преминали първия етап.\n\n(2) Оценяването по ал. 1, т. 1 се извършва при условията и по реда на чл. 63 - 71 , като оценителите могат да правят препоръки за промяна в работната програма и/или финансовия план на проекта. Проектите се оценяват от учени, участвали през последните 5 години в процедури по оценяване към Рамковите програми на ЕС като независими оценители, с изключение на случаите по чл. 53, ал. 4 .\n\n(3) Защитата на проектни предложения по ал. 1, т. 2 се извършва за проекти, получили оценка от първия етап над определения в Насоките за кандидатстване в конкурса минимален праг. Въз основа на препоръките на независимите оценители научните колективи, допуснати до втория етап на оценяването, могат да правят промени в подаденото проектно предложение.\n\n(4) Защитата на проектните предложения включва представяне на проекта от ръководителя на научния колектив пред съответната временна научно-експертна комисия, отговори на въпроси и на препоръките на независимите оценители.\n\n(5) За защитата на проектните предложения се води протокол и аудиозапис, въз основа на които независимите оценители определят оценката си за втория етап от оценяването.\n\n(6) Проектите се класират въз основа на средната стойност на оценката от първия и втория етап на оценяването.\n\n(7) Одобрението на проектите за финансиране се осъществява по реда на чл. 72 .\n\nЧл. 75. (1) Независимите оценители получават възнаграждение въз основа на сключен договор с управителя на Фонда. Размерът на възнаграждението за извършената научноизследователска експертиза за съответния проект зависи от типа на конкурса и се определя от управителя на Фонда по предложение на изпълнителния съвет, като то не може да бъде по-малко от 270 лв. и по-голямо от 540 лв. (2) Възнаграждението на оценителите по националните научни програми на конкурсен принцип се определя от управителя на Фонда по предложение на изпълнителния съвет в рамките на средствата за оценяване и администриране, определени в програмата, като за тях не се прилагат ограниченията по ал. 1. (3) Възнаграждението не се изплаща, ако по вина на независимия оценител оценката не е предадена в предвидения в Насоките за кандидатстване в конкурса срок или при решение на изпълнителния съвет във връзка с чл. 70, т. 3 . (4) Оценяването на проектните предложения и междинното и окончателното оценяване на финансирани проекти са неразделна част от научните изследвания. Дейността на независимите оценители е специфична научноизследователска дейност, свързана с определяне характеристиките на проектите, и може да включва препоръки за подобряване качеството на научните изследвания.\n\nЧл. 75. (1) Независимите оценители получават възнаграждение въз основа на сключен договор с управителя на Фонда. Размерът на възнаграждението за извършената научноизследователска експертиза за съответния проект зависи от типа на конкурса и се определя от управителя на Фонда по предложение на изпълнителния съвет, като то не може да бъде по-малко от 270 лв. и по-голямо от 540 лв.\n\n(2) Възнаграждението на оценителите по националните научни програми на конкурсен принцип се определя от управителя на Фонда по предложение на изпълнителния съвет в рамките на средствата за оценяване и администриране, определени в програмата, като за тях не се прилагат ограниченията по ал. 1.\n\n(3) Възнаграждението не се изплаща, ако по вина на независимия оценител оценката не е предадена в предвидения в Насоките за кандидатстване в конкурса срок или при решение на изпълнителния съвет във връзка с чл. 70, т. 3 .\n\n(4) Оценяването на проектните предложения и междинното и окончателното оценяване на финансирани проекти са неразделна част от научните изследвания. Дейността на независимите оценители е специфична научноизследователска дейност, свързана с определяне характеристиките на проектите, и може да включва препоръки за подобряване качеството на научните изследвания.\n\nРаздел V. Договор за финансиране\n\nРаздел V. Договор за финансиране\n\nЧл. 76. (1) За одобрените проекти управителят сключва договор за предоставяне на финансиране, който задължително съдържа: 1. страни по договора: а) Фонд \"Научни изследвания\"; б) изпълнители по договора - базова организация и ръководител на научния колектив; 2. предмет на договора, включващ входящ номер и наименование на проекта; 3. период за изпълнение; 4. финансови ангажименти по договора; 5. работна програма; 6. план за управление на научните данни; 7. партньори по проекта, ако има такива; 8. списък на научния колектив. (2) Проектното предложение, споразумението за партньорство (ако е приложимо) и планът за управление на научните данни са неразделна част от договора. (3) В договора се определя редът за възстановяване на недължимо платени и надплатени суми, както и на неизразходваните, неправомерно получените или неправомерно усвоените средства. (4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, договорът включва съответните изисквания на приложимото законодателство, които гарантират спазването на условията на режима за държавни помощи за съответния проект.\n\nЧл. 76. (1) За одобрените проекти управителят сключва договор за предоставяне на финансиране, който задължително съдържа:\n\n1. страни по договора:\n\nа) Фонд \"Научни изследвания\";\n\nб) изпълнители по договора - базова организация и ръководител на научния колектив;\n\n2. предмет на договора, включващ входящ номер и наименование на проекта;\n\n3. период за изпълнение;\n\n4. финансови ангажименти по договора;\n\n5. работна програма;\n\n6. план за управление на научните данни;\n\n7. партньори по проекта, ако има такива;\n\n8. списък на научния колектив.\n\n(2) Проектното предложение, споразумението за партньорство (ако е приложимо) и планът за управление на научните данни са неразделна част от договора.\n\n(3) В договора се определя редът за възстановяване на недължимо платени и надплатени суми, както и на неизразходваните, неправомерно получените или неправомерно усвоените средства.\n\n(4) Когато конкурсната процедура попада в приложното поле на член 107, параграф 1 на Договора за функционирането на Европейския съюз , но е съвместима с вътрешния пазар, договорът включва съответните изисквания на приложимото законодателство, които гарантират спазването на условията на режима за държавни помощи за съответния проект.\n\nЧл. 77. В случаите, когато средства за финансиране на проекти и дейности се предоставят изцяло или частично от други организации, условията и редът за финансиране се определят съгласувано с финансиращата организация при спазване на разпоредбите на Закона за насърчаване на научните изследвания и иновациите и на този правилник.\n\nЧл. 77. В случаите, когато средства за финансиране на проекти и дейности се предоставят изцяло или частично от други организации, условията и редът за финансиране се определят съгласувано с финансиращата организация при спазване на разпоредбите на Закона за насърчаване на научните изследвания и иновациите и на този правилник.\n\nЧл. 78. (1) В срок до 10 работни дни от решението на изпълнителния съвет за определяне на съответния проект за финансиране управителят на Фонда отправя покана до ръководителя на научния колектив за сключване на договор за финансиране на проекта. Ръководителят на научния колектив уведомява останалите изпълнители по чл. 76, ал. 1, т. 1 за сключване на договора. (2) Договорът се сключва не по-късно от две седмици след поканата по ал. 1. Подписването му може да се отложи с не повече от един месец по мотивирано искане на ръководителя на научния колектив или на ръководителя на научната организация. (3) Договорът се сключва за цялата сума по проекта, предвидена в решението на изпълнителния съвет, и за целия период за неговото изпълнение. (4) В случай че съответната временна научно-експертна комисия е предвидила промени в работната програма или във финансовия план, отчитайки забележки на независимите оценители, и тези промени са одобрени от изпълнителния съвет, ръководителят на научния колектив се уведомява за тях заедно с поканата по ал. 1 и тези промени се отразяват в договора. (5) Преди подписването на договора членовете на временната научно-експертна комисия: 1. удостоверяват съответствието на договора с подаденото проектно предложение по отношение на неговото съдържание съгласно чл. 76, ал. 1 и с промените по ал. 4; 2. извършват кръстосана проверка на дейностите, предвидени в проекта, с оглед на избягване на двойно финансиране на дейности по методика, приета от изпълнителния съвет.\n\nЧл. 78. (1) В срок до 10 работни дни от решението на изпълнителния съвет за определяне на съответния проект за финансиране управителят на Фонда отправя покана до ръководителя на научния колектив за сключване на договор за финансиране на проекта. Ръководителят на научния колектив уведомява останалите изпълнители по чл. 76, ал. 1, т. 1 за сключване на договора.\n\n(2) Договорът се сключва не по-късно от две седмици след поканата по ал. 1. Подписването му може да се отложи с не повече от един месец по мотивирано искане на ръководителя на научния колектив или на ръководителя на научната организация.\n\n(3) Договорът се сключва за цялата сума по проекта, предвидена в решението на изпълнителния съвет, и за целия период за неговото изпълнение.\n\n(4) В случай че съответната временна научно-експертна комисия е предвидила промени в работната програма или във финансовия план, отчитайки забележки на независимите оценители, и тези промени са одобрени от изпълнителния съвет, ръководителят на научния колектив се уведомява за тях заедно с поканата по ал. 1 и тези промени се отразяват в договора.\n\n(5) Преди подписването на договора членовете на временната научно-експертна комисия:\n\n1. удостоверяват съответствието на договора с подаденото проектно предложение по отношение на неговото съдържание съгласно чл. 76, ал. 1 и с промените по ал. 4;\n\n2. извършват кръстосана проверка на дейностите, предвидени в проекта, с оглед на избягване на двойно финансиране на дейности по методика, приета от изпълнителния съвет.\n\nЧл. 79. Ако ръководител на научен колектив или на базова организация, чийто проект е одобрен за финансиране, откаже сключването на договор, след изтичане на срока по чл. 78, ал. 2 управителят на Фонда отправя покана до следващия от списъка с резервните проекти в съответната научна област, но не по-късно от 10 работни дни преди приключване на съответната финансова година.\n\nЧл. 79. Ако ръководител на научен колектив или на базова организация, чийто проект е одобрен за финансиране, откаже сключването на договор, след изтичане на срока по чл. 78, ал. 2 управителят на Фонда отправя покана до следващия от списъка с резервните проекти в съответната научна област, но не по-късно от 10 работни дни преди приключване на съответната финансова година.\n\nЧл. 80. (1) Средствата за изпълнение на проекта се предоставят при условия и по ред, определени в договора за неговото изпълнение. (2) До 20 работни дни след подписване на договора Фондът превежда авансово предвидените суми за първия етап от изпълнението на проекта.\n\nЧл. 80. (1) Средствата за изпълнение на проекта се предоставят при условия и по ред, определени в договора за неговото изпълнение.\n\n(2) До 20 работни дни след подписване на договора Фондът превежда авансово предвидените суми за първия етап от изпълнението на проекта.\n\nЧл. 81. Финансовите средства по проекта се изразходват законосъобразно и целесъобразно съгласно предвидените във финансовия план групи разходи.\n\nЧл. 81. Финансовите средства по проекта се изразходват законосъобразно и целесъобразно съгласно предвидените във финансовия план групи разходи.\n\nЧл. 82. При публикуване на научни резултати, получени във връзка с изпълнението на проекти, финансирани от Фонда, в научни публикации, в публикувани резюмета на материали от форуми членовете на научния колектив отбелязват, че съответният резултат е постигнат по проект, финансиран от Фонда, и ако условията на изданието позволяват, посочват номера на договора.\n\nЧл. 82. При публикуване на научни резултати, получени във връзка с изпълнението на проекти, финансирани от Фонда, в научни публикации, в публикувани резюмета на материали от форуми членовете на научния колектив отбелязват, че съответният резултат е постигнат по проект, финансиран от Фонда, и ако условията на изданието позволяват, посочват номера на договора.\n\nЧл. 83. (1) Всяко изменение на договора за финансиране е предмет на допълнително писмено споразумение, освен когато в този правилник е предвидено друго. Допълнителното споразумение се подписва от управителя на Фонда след решение на изпълнителния съвет. (2) Допълнително споразумение не може да има за цел или за последица промяна на договора, която може да постави под съмнение решението за финансиране на проекта или да доведе до неравностойно отношение към кандидатите, както и до увеличаване размера на одобреното финансиране. (3) Искания за изменение се изпращат от изпълнителя до управителя на Фонда не по-късно от два месеца преди крайната дата за изпълнение на проекта или на съответния етап. (4) Измененията в договорите за финансиране по национални научни програми се уреждат в Насоките за кандидатстване в конкурса и в договорите за финансирането им.\n\nЧл. 83. (1) Всяко изменение на договора за финансиране е предмет на допълнително писмено споразумение, освен когато в този правилник е предвидено друго. Допълнителното споразумение се подписва от управителя на Фонда след решение на изпълнителния съвет.\n\n(2) Допълнително споразумение не може да има за цел или за последица промяна на договора, която може да постави под съмнение решението за финансиране на проекта или да доведе до неравностойно отношение към кандидатите, както и до увеличаване размера на одобреното финансиране.\n\n(3) Искания за изменение се изпращат от изпълнителя до управителя на Фонда не по-късно от два месеца преди крайната дата за изпълнение на проекта или на съответния етап.\n\n(4) Измененията в договорите за финансиране по национални научни програми се уреждат в Насоките за кандидатстване в конкурса и в договорите за финансирането им.\n\nЧл. 84. (1) При изпълнението на проекта ръководителят на научния колектив може да прави промени във финансовия план чрез прехвърляне между различните групи допустими преки разходи, при условие че преразпределението не надвишава 20 процента от общия размер на допустимите преки разходи за съответния етап на проекта. (2) В случаите по ал. 1 ръководителят на научния колектив писмено уведомява ръководителя на базовата организация и партньорите, ако има такива, и управителя на Фонда. Уведомлението се прилага към съответния финансов отчет, без да се подписва допълнително споразумение към договора за финансиране. Това преразпределение следва да се подаде в отчета за етапа, за който е направено. (3) Редът по ал. 1 се прилага и при прехвърляне на средства за следващ етап на проекта или за използване на средства в периода до получаване на финансирането за следващия етап при наличие на неизразходвани средства от отчитания етап. При необходимост в периода до получаване на финансиране за следващ етап могат да бъдат използвани собствени средства на организацията. В тези случаи финансовите средства се отчитат във финансовия отчет за следващия етап. При незадоволителна оценка на проекта за отчитания етап всички средства, получени от Фонда и изразходвани по реда на тази алинея, се възстановяват на Фонда. (4) В случай че са необходими промени във финансовия план, предвиждащи преразпределение, надвишаващо 20 процента, но не повече от 30 процента от допустимите преки разходи по проекта за определен етап, промените се осъществяват по реда на чл. 83 . (5) При промените по ал. 1, 2 или 3 не могат да се нарушават ограниченията върху изразходване на финансовите средства, посочени в този правилник или в Насоките за кандидатстване в конкурса. Промените не могат да са свързани или да водят до преразпределение на средства между партньорите, ако има такива.\n\nЧл. 84. (1) При изпълнението на проекта ръководителят на научния колектив може да прави промени във финансовия план чрез прехвърляне между различните групи допустими преки разходи, при условие че преразпределението не надвишава 20 процента от общия размер на допустимите преки разходи за съответния етап на проекта.\n\n(2) В случаите по ал. 1 ръководителят на научния колектив писмено уведомява ръководителя на базовата организация и партньорите, ако има такива, и управителя на Фонда. Уведомлението се прилага към съответния финансов отчет, без да се подписва допълнително споразумение към договора за финансиране. Това преразпределение следва да се подаде в отчета за етапа, за който е направено.\n\n(3) Редът по ал. 1 се прилага и при прехвърляне на средства за следващ етап на проекта или за използване на средства в периода до получаване на финансирането за следващия етап при наличие на неизразходвани средства от отчитания етап. При необходимост в периода до получаване на финансиране за следващ етап могат да бъдат използвани собствени средства на организацията. В тези случаи финансовите средства се отчитат във финансовия отчет за следващия етап. При незадоволителна оценка на проекта за отчитания етап всички средства, получени от Фонда и изразходвани по реда на тази алинея, се възстановяват на Фонда.\n\n(4) В случай че са необходими промени във финансовия план, предвиждащи преразпределение, надвишаващо 20 процента, но не повече от 30 процента от допустимите преки разходи по проекта за определен етап, промените се осъществяват по реда на чл. 83 .\n\n(5) При промените по ал. 1, 2 или 3 не могат да се нарушават ограниченията върху изразходване на финансовите средства, посочени в този правилник или в Насоките за кандидатстване в конкурса. Промените не могат да са свързани или да водят до преразпределение на средства между партньорите, ако има такива.\n\nЧл. 85. (1) Не се допускат промени в работната програма на проекта, които засягат повече от 30 процента от планираните дейности и/или очакваните резултати, или промени, които водят до промяна на вида на изследванията съгласно чл. 5, ал. 3 . (2) Промени, засягащи по-малко от 20 процента от планираните дейности и/или очакваните резултати за съответния етап от проекта, могат да се извършат след писмено мотивирано уведомление от ръководителя на научния колектив до управителя на Фонда. В този случай не се подписва допълнително споразумение към договора за финансиране. (3) Промени, засягащи повече от 20 процента, но не повече от 30 процента от планираните дейности и/или очакваните резултати, могат да се извършат по реда на чл. 83 .\n\nЧл. 85. (1) Не се допускат промени в работната програма на проекта, които засягат повече от 30 процента от планираните дейности и/или очакваните резултати, или промени, които водят до промяна на вида на изследванията съгласно чл. 5, ал. 3 .\n\n(2) Промени, засягащи по-малко от 20 процента от планираните дейности и/или очакваните резултати за съответния етап от проекта, могат да се извършат след писмено мотивирано уведомление от ръководителя на научния колектив до управителя на Фонда. В този случай не се подписва допълнително споразумение към договора за финансиране.\n\n(3) Промени, засягащи повече от 20 процента, но не повече от 30 процента от планираните дейности и/или очакваните резултати, могат да се извършат по реда на чл. 83 .\n\nЧл. 86. (1) Промени в състава на научния колектив на проекта се допускат по изключение в интерес на изпълнението му и могат да бъдат направени въз основа на мотивирано предложение на ръководителя и/или на научния колектив, утвърдено от ръководителя на базовата организация, и на партньорите, ако има такива. Към предложението се прилага писмено съгласие на напускащите и/или на новите членове на колектива. Членове на изпълнителния съвет, взел решение за финансиране на проекта, на временната научно-експертна комисия, оценявала проектни предложения по съответния конкурс, или оценители по тематичното направление или научната област на конкурса не могат да бъдат предлагани за нови членове на колектива. (2) В случай че ръководител на научен колектив е престанал да отговаря на предварително обявените изисквания за съответната позиция или не е в състояние да изпълнява своите задължения по проекта, ръководителят на базовата организация съвместно с партньорите, ако има такива, и останалите членове на научния колектив, притежаващи образователна и научна степен \"доктор\", вземат решение, с което предлагат неговата замяна с учен, притежаващ еквивалентни или по-високи квалификация, умения и опит. Ученият, предложен за нов ръководител, трябва да е бил член на научния колектив при подаване на проектното предложение и да отговаря на условията за ръководител на проект. (3) Решение по предложението по ал. 1 се взема от съответната постоянна научно-експертна комисия, като не се подписва допълнително споразумение. Замяна на ръководител на научен колектив по ал. 2 се осъществява с решение на изпълнителния съвет и сключване на допълнително споразумение към договора. (4) Докторанти, отчислени с право на защита, както и участници в колектива, защитили докторска степен, които преустановяват трудови правоотношения с базовата организация, могат да се заменят с нови членове на колектива с уведомително писмо от ръководителя на проекта. Към писмото се прилага писмено съгласие на напускащите и на новите членове на колектива.\n\nЧл. 86. (1) Промени в състава на научния колектив на проекта се допускат по изключение в интерес на изпълнението му и могат да бъдат направени въз основа на мотивирано предложение на ръководителя и/или на научния колектив, утвърдено от ръководителя на базовата организация, и на партньорите, ако има такива. Към предложението се прилага писмено съгласие на напускащите и/или на новите членове на колектива. Членове на изпълнителния съвет, взел решение за финансиране на проекта, на временната научно-експертна комисия, оценявала проектни предложения по съответния конкурс, или оценители по тематичното направление или научната област на конкурса не могат да бъдат предлагани за нови членове на колектива.\n\n(2) В случай че ръководител на научен колектив е престанал да отговаря на предварително обявените изисквания за съответната позиция или не е в състояние да изпълнява своите задължения по проекта, ръководителят на базовата организация съвместно с партньорите, ако има такива, и останалите членове на научния колектив, притежаващи образователна и научна степен \"доктор\", вземат решение, с което предлагат неговата замяна с учен, притежаващ еквивалентни или по-високи квалификация, умения и опит. Ученият, предложен за нов ръководител, трябва да е бил член на научния колектив при подаване на проектното предложение и да отговаря на условията за ръководител на проект.\n\n(3) Решение по предложението по ал. 1 се взема от съответната постоянна научно-експертна комисия, като не се подписва допълнително споразумение. Замяна на ръководител на научен колектив по ал. 2 се осъществява с решение на изпълнителния съвет и сключване на допълнително споразумение към договора.\n\n(4) Докторанти, отчислени с право на защита, както и участници в колектива, защитили докторска степен, които преустановяват трудови правоотношения с базовата организация, могат да се заменят с нови членове на колектива с уведомително писмо от ръководителя на проекта. Към писмото се прилага писмено съгласие на напускащите и на новите членове на колектива.\n\nЧл. 87. (1) При забавяне от научен, технически или друг характер, налагащо удължаване срока за изпълнение на проекта или на етап от проекта, ръководителят на научния колектив съгласувано с ръководителя на базовата организация и партньорите, ако има такива, уведомява писмено управителя на Фонда и мотивирано иска удължаване на срока за изпълнение на проекта или съответния етап, като посочва крайната дата, на която ще бъде представен съответният отчет. (2) В случай че исканото удължение по ал. 1 е до девет месеца, срокът се удължава, без да се подписва допълнително споразумение. (3) В случай че исканото удължение по ал. 1 е по-голямо от девет месеца, но не повече от 18 месеца, удължаването може да се извърши с решение на изпълнителния съвет по предложение на съответната постоянна научно-експертна комисия след обсъждане на мотивите за исканото удължение с ръководителя на научния колектив.\n\nЧл. 87. (1) При забавяне от научен, технически или друг характер, налагащо удължаване срока за изпълнение на проекта или на етап от проекта, ръководителят на научния колектив съгласувано с ръководителя на базовата организация и партньорите, ако има такива, уведомява писмено управителя на Фонда и мотивирано иска удължаване на срока за изпълнение на проекта или съответния етап, като посочва крайната дата, на която ще бъде представен съответният отчет.\n\n(2) В случай че исканото удължение по ал. 1 е до девет месеца, срокът се удължава, без да се подписва допълнително споразумение.\n\n(3) В случай че исканото удължение по ал. 1 е по-голямо от девет месеца, но не повече от 18 месеца, удължаването може да се извърши с решение на изпълнителния съвет по предложение на съответната постоянна научно-експертна комисия след обсъждане на мотивите за исканото удължение с ръководителя на научния колектив.\n\nРаздел VI. Анализ, контрол и оценка на изпълнението на финансираните проекти\n\nРаздел VI. Анализ, контрол и оценка на изпълнението на финансираните проекти\n\nЧл. 88. (1) Анализът, контролът и оценката на изпълнението на финансираните от Фонда проекти се осъществяват от постоянните научно-експертни комисии въз основа на правила и критерии, приети от изпълнителния съвет. Правилата включват и механизми за мониторинг на изпълнението и текущ и последващ контрол по отношение на приложимия режим за държавни помощи. (2) След сключването на договорите по всеки конкурс изпълнителният съвет разпределя финансираните проекти на постоянните научно-експертни комисии в съответствие с тяхната компетентност. Интердисциплинарните проекти се разпределят на постоянната научно-експертна комисия по основната научна област, която при обсъждането на отчетите може да покани представители на постоянни научно-експертни комисии по допълнителните научни области. (3) При изпълнение на задълженията си по ал. 1 постоянните научно-експертни комисии осъществяват проверки в базовата организация или партньорските организации за изпълнение на дейностите по проекта или за резултатите от него.\n\nЧл. 88. (1) Анализът, контролът и оценката на изпълнението на финансираните от Фонда проекти се осъществяват от постоянните научно-експертни комисии въз основа на правила и критерии, приети от изпълнителния съвет. Правилата включват и механизми за мониторинг на изпълнението и текущ и последващ контрол по отношение на приложимия режим за държавни помощи.\n\n(2) След сключването на договорите по всеки конкурс изпълнителният съвет разпределя финансираните проекти на постоянните научно-експертни комисии в съответствие с тяхната компетентност. Интердисциплинарните проекти се разпределят на постоянната научно-експертна комисия по основната научна област, която при обсъждането на отчетите може да покани представители на постоянни научно-експертни комисии по допълнителните научни области.\n\n(3) При изпълнение на задълженията си по ал. 1 постоянните научно-експертни комисии осъществяват проверки в базовата организация или партньорските организации за изпълнение на дейностите по проекта или за резултатите от него.\n\nЧл. 89. В двумесечен срок след публикуване на решението на изпълнителния съвет за финансиране на проектите за всеки конкурс управителят организира информационна среща с ръководителите на научните колективи и счетоводителите, отговорни за финансовото обслужване на проектите, на която финансови специалисти от Фонда представят и разясняват указания за управление и отчитане на финансовите средства, предоставени от Фонда.\n\nЧл. 89. В двумесечен срок след публикуване на решението на изпълнителния съвет за финансиране на проектите за всеки конкурс управителят организира информационна среща с ръководителите на научните колективи и счетоводителите, отговорни за финансовото обслужване на проектите, на която финансови специалисти от Фонда представят и разясняват указания за управление и отчитане на финансовите средства, предоставени от Фонда.\n\nЧл. 90. (1) За всеки финансиран проект на интернет страницата на Фонда се създава връзка към интернет страница на проекта чрез електронната страница на базовата организация. (2) Страницата на проекта е с публичен достъп и съдържа информация по чл. 53, ал. 2 , както и: 1. описание на очакваните резултати; 2. постигнати резултати от изпълнението на проекта по етапи, ако проектът се изпълнява на етапи, и кратък анализ на тяхната приложимост, в т. ч.: а) списък на научните публикации, изработени във връзка с проекта, с интернет връзка към публикациите в електронната страница на списанието, в което са публикувани, и/или към публично достъпни електронни копия на публикациите в Портала за отворена наука съгласно чл. 78, ал. 1 от ЗННИИ , а за издания, публикувани само в печатен вид, се публикуват началната страница, страницата с отбелязано финансиране от Фонда и други страници по желание на научния колектив; б) интернет връзка към публично достъпните научни данни, за които е приложимо; в) за проекти за индустриални научни изследвания или експериментално развитие се публикува и заявка за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации, а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура; 3. друга информация, свързана с проекта, като предложения за индустриални или други полезни за обществото приложения на резултатите. (3) Ръководителят на научния колектив отговаря за създаването и обновяването на страницата на проекта. Информацията се съхранява за срока по чл. 31, ал. 4 .\n\nЧл. 90. (1) За всеки финансиран проект на интернет страницата на Фонда се създава връзка към интернет страница на проекта чрез електронната страница на базовата организация.\n\n(2) Страницата на проекта е с публичен достъп и съдържа информация по чл. 53, ал. 2 , както и:\n\n1. описание на очакваните резултати;\n\n2. постигнати резултати от изпълнението на проекта по етапи, ако проектът се изпълнява на етапи, и кратък анализ на тяхната приложимост, в т. ч.:\n\nа) списък на научните публикации, изработени във връзка с проекта, с интернет връзка към публикациите в електронната страница на списанието, в което са публикувани, и/или към публично достъпни електронни копия на публикациите в Портала за отворена наука съгласно чл. 78, ал. 1 от ЗННИИ , а за издания, публикувани само в печатен вид, се публикуват началната страница, страницата с отбелязано финансиране от Фонда и други страници по желание на научния колектив;\n\nб) интернет връзка към публично достъпните научни данни, за които е приложимо;\n\nв) за проекти за индустриални научни изследвания или експериментално развитие се публикува и заявка за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации, а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура;\n\n3. друга информация, свързана с проекта, като предложения за индустриални или други полезни за обществото приложения на резултатите.\n\n(3) Ръководителят на научния колектив отговаря за създаването и обновяването на страницата на проекта. Информацията се съхранява за срока по чл. 31, ал. 4 .\n\nЧл. 91. (1) Ръководителите на научни колективи представят в сроковете, предвидени в договора: 1. междинни научни и финансови отчети за изпълнението на проекта; 2. окончателен научен и финансов отчет за изпълнението на проекта. (2) Междинен научен и финансов отчет се изготвя за всеки етап от изпълнението на проекта, когато такива са предвидени, а при необходимост може да включва и актуализирана работна програма и актуализиран финансов план на проекта за следващия етап. (3) Окончателен научен и финансов отчет се изготвя за цялостното изпълнение на проекта. (4) В отчетите се включва информация за промените, направени по реда на чл. 84 - 87 . (5) Ако междинен или окончателен отчет по проект не бъде предаден до два месеца след изтичане на определения срок по ал. 1, Фондът предприема действия, предвидени в договора за финансиране. Ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда до предаване на отчета. (6) Ако междинен или окончателен отчет по проект не бъде предаден до шест месеца след изтичане на определения срок по ал. 1, Фондът предприема действия за възстановяване изцяло на сумата за съответния отчетен период от базовата организация и партньорските организации, ако има такива. Ако забавянето се дължи на непредаден научен отчет, ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда за срок три години. (7) В срока за представяне на окончателния финансов отчет се възстановяват на Фонда и неизразходваните средства по проекта, а когато финансовият одит на отчета на проекта е осъществен от одитор, определен от базовата организация по проекта, в същия срок се възстановяват и сумите, определени като недопустими или непризнати разходи.\n\nЧл. 91. (1) Ръководителите на научни колективи представят в сроковете, предвидени в договора:\n\n1. междинни научни и финансови отчети за изпълнението на проекта;\n\n2. окончателен научен и финансов отчет за изпълнението на проекта.\n\n(2) Междинен научен и финансов отчет се изготвя за всеки етап от изпълнението на проекта, когато такива са предвидени, а при необходимост може да включва и актуализирана работна програма и актуализиран финансов план на проекта за следващия етап.\n\n(3) Окончателен научен и финансов отчет се изготвя за цялостното изпълнение на проекта.\n\n(4) В отчетите се включва информация за промените, направени по реда на чл. 84 - 87 .\n\n(5) Ако междинен или окончателен отчет по проект не бъде предаден до два месеца след изтичане на определения срок по ал. 1, Фондът предприема действия, предвидени в договора за финансиране. Ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда до предаване на отчета.\n\n(6) Ако междинен или окончателен отчет по проект не бъде предаден до шест месеца след изтичане на определения срок по ал. 1, Фондът предприема действия за възстановяване изцяло на сумата за съответния отчетен период от базовата организация и партньорските организации, ако има такива. Ако забавянето се дължи на непредаден научен отчет, ръководителят и членовете на научния колектив на проекта нямат право да участват в колективи за подаване на нови проектни предложения по конкурси на Фонда за срок три години.\n\n(7) В срока за представяне на окончателния финансов отчет се възстановяват на Фонда и неизразходваните средства по проекта, а когато финансовият одит на отчета на проекта е осъществен от одитор, определен от базовата организация по проекта, в същия срок се възстановяват и сумите, определени като недопустими или непризнати разходи.\n\nЧл. 92. (1) Научният отчет се представя на български език, а в определени в Насоките за кандидатстване или в договора за финансиране на проекта случаи - и на английски език, и включва: 1. кратко описание на осъществените изследвания или дейности по всеки от работните пакети, описание на постигнатото по всеки от очакваните научни резултати за дадения етап и обяснение на причините, ако част от очакваните резултати не са постигнати; 2. списък на научните публикации (публикувани и/или приети за печат), включващи научни изследвания, финансирани по проекта, отговарящи на изискването по чл. 82 , както и копия на хартиен или електронен носител от тези публикации; в случаите, при които една публикация се отчита в повече от един проект, финансиран от Фонда или друг източник от страната, това се описва в отчета, като се отбелязва приносът на всеки от проектите за публикацията в проценти; 3. списък на участията в научни форуми или посещения в научни организации в чужбина, на които са представени резултати от проекта; 4. отчет за изпълнение на плана за реализация и разпространение на резултатите от изпълнението на научния проект; 5. информация, която се публикува на интернет страницата на проекта съгласно чл. 90, ал. 2 . (2) Научният отчет се подписва от ръководителя и членовете на научния колектив, притежаващи образователната и научна степен \"доктор\".\n\nЧл. 92. (1) Научният отчет се представя на български език, а в определени в Насоките за кандидатстване или в договора за финансиране на проекта случаи - и на английски език, и включва:\n\n1. кратко описание на осъществените изследвания или дейности по всеки от работните пакети, описание на постигнатото по всеки от очакваните научни резултати за дадения етап и обяснение на причините, ако част от очакваните резултати не са постигнати;\n\n2. списък на научните публикации (публикувани и/или приети за печат), включващи научни изследвания, финансирани по проекта, отговарящи на изискването по чл. 82 , както и копия на хартиен или електронен носител от тези публикации; в случаите, при които една публикация се отчита в повече от един проект, финансиран от Фонда или друг източник от страната, това се описва в отчета, като се отбелязва приносът на всеки от проектите за публикацията в проценти;\n\n3. списък на участията в научни форуми или посещения в научни организации в чужбина, на които са представени резултати от проекта;\n\n4. отчет за изпълнение на плана за реализация и разпространение на резултатите от изпълнението на научния проект;\n\n5. информация, която се публикува на интернет страницата на проекта съгласно чл. 90, ал. 2 .\n\n(2) Научният отчет се подписва от ръководителя и членовете на научния колектив, притежаващи образователната и научна степен \"доктор\".\n\nЧл. 93. (1) Финансовият отчет се представя на български език и включва необходимата счетоводна информация за преценка на допустимостта на направените разходи съгласно правилата по чл. 14, т. 8 . Към финансовия отчет се прилагат заверени копия на разходооправдателните документи за направените преки допустими разходи, върху които е отбелязано, че разходът е извършен по съответния проект. (2) Финансовият отчет се подписва от ръководителя и от главния счетоводител на базовата организация, както и от ръководителя на научния колектив.\n\nЧл. 93. (1) Финансовият отчет се представя на български език и включва необходимата счетоводна информация за преценка на допустимостта на направените разходи съгласно правилата по чл. 14, т. 8 . Към финансовия отчет се прилагат заверени копия на разходооправдателните документи за направените преки допустими разходи, върху които е отбелязано, че разходът е извършен по съответния проект.\n\n(2) Финансовият отчет се подписва от ръководителя и от главния счетоводител на базовата организация, както и от ръководителя на научния колектив.\n\nЧл. 94. (1) В зависимост от постигнатите резултати за всеки проект се поставя научна оценка, която може да бъде: 1. \"много добър\" - проекти, постигнали научните резултати и осъществили дейностите по работната програма на проекта за дадения етап над 90% от планираните, които са отразени в пълен обем или частично в публикувани или приети за печат научни публикации в авторитетни научни списания, попадащи в квартил 1 (Q1) или квартил 2 (Q2), отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 2. \"добър\" - проекти, постигнали основната част от научните резултати и осъществили основната част от дейностите по работната програма на проекта за дадения етап, но не по-малко от 70% от тях, които са отразени в публикувани или приети за печат научни публикации в списания с импакт фактор/ранг, отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии; 3. \"задоволителен\" - проекти, постигнали част от научните резултати за дадения етап и осъществили част от дейностите по работната програма на проекта, но не по-малко от 50% от тях, които са отразени в поне една публикувана или приета за печат научна публикация, отговаряща на изискването по чл. 82 ; при междинно отчитане постигнатите резултати трябва да дават възможност проектът да бъде продължен и успешно завършен; 4. \"незадоволителен\" - проекти, постигнали по-малко от 50% от очакваните резултати и от дейностите по работната програма на проекта, или при които липсват научни публикации по тематиката на проекта, поради което след междинното отчитане проектът не може да бъде продължен или завършен успешно. (2) За проекти, които се изпълняват по национални научни програми, по европейски програми или по програми за двустранно сътрудничество, оценяването се извършва и в съответствие със специфичните изисквания в насоките на съответния конкурс. (3) За проекти за индустриални научни изследвания или експериментално развитие като резултати от проекта се отчитат и заявки за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации , а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура. (4) Индивидуалните оценки се поставят от независими оценители. Броят независими оценители за всеки тип проекти се определя с правилата по чл. 88, ал. 1 . (5) Броят на независимите оценители на отчети на проекти, финансирани по конкурсите по чл. 45 , се определя от изпълнителния съвет за всеки тип конкурси. (6) Постоянната научно-експертна комисия или изпълнителният съвет може да връща еднократно междинни или окончателни отчети за корекции в срок до един месец при установени неточности, грешки или при неспазване на изискванията за изготвяне на отчети.\n\nЧл. 94. (1) В зависимост от постигнатите резултати за всеки проект се поставя научна оценка, която може да бъде:\n\n1. \"много добър\" - проекти, постигнали научните резултати и осъществили дейностите по работната програма на проекта за дадения етап над 90% от планираните, които са отразени в пълен обем или частично в публикувани или приети за печат научни публикации в авторитетни научни списания, попадащи в квартил 1 (Q1) или квартил 2 (Q2), отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии;\n\n2. \"добър\" - проекти, постигнали основната част от научните резултати и осъществили основната част от дейностите по работната програма на проекта за дадения етап, но не по-малко от 70% от тях, които са отразени в публикувани или приети за печат научни публикации в списания с импакт фактор/ранг, отговарящи на изискването по чл. 82 , а за проекти в областта на обществените и хуманитарните науки - в статии, публикувани или приети за печат в реферирани и индексирани издания, както и в рецензирани студии или монографии;\n\n3. \"задоволителен\" - проекти, постигнали част от научните резултати за дадения етап и осъществили част от дейностите по работната програма на проекта, но не по-малко от 50% от тях, които са отразени в поне една публикувана или приета за печат научна публикация, отговаряща на изискването по чл. 82 ; при междинно отчитане постигнатите резултати трябва да дават възможност проектът да бъде продължен и успешно завършен;\n\n4. \"незадоволителен\" - проекти, постигнали по-малко от 50% от очакваните резултати и от дейностите по работната програма на проекта, или при които липсват научни публикации по тематиката на проекта, поради което след междинното отчитане проектът не може да бъде продължен или завършен успешно.\n\n(2) За проекти, които се изпълняват по национални научни програми, по европейски програми или по програми за двустранно сътрудничество, оценяването се извършва и в съответствие със специфичните изисквания в насоките на съответния конкурс.\n\n(3) За проекти за индустриални научни изследвания или експериментално развитие като резултати от проекта се отчитат и заявки за патент или друга форма на защита на интелектуална собственост при спазване на условията на Рамката за държавни помощи за научни изследвания, развитие и иновации , а именно - дейностите да са извършени от научна организация или научноизследователска инфраструктура и всички приходи от тях да се реинвестират в основните дейности на научната организация или научноизследователската инфраструктура.\n\n(4) Индивидуалните оценки се поставят от независими оценители. Броят независими оценители за всеки тип проекти се определя с правилата по чл. 88, ал. 1 .\n\n(5) Броят на независимите оценители на отчети на проекти, финансирани по конкурсите по чл. 45 , се определя от изпълнителния съвет за всеки тип конкурси.\n\n(6) Постоянната научно-експертна комисия или изпълнителният съвет може да връща еднократно междинни или окончателни отчети за корекции в срок до един месец при установени неточности, грешки или при неспазване на изискванията за изготвяне на отчети.\n\nЧл. 95. (1) За всеки проект постоянната научно-експертна комисия определя с решение независими оценители от базата данни по чл. 7, ал. 1, т. 2 , които са изразили съгласие да оценяват междинни и окончателни отчети на проекти. За всеки отчет се определят и резервни оценители. (2) При определянето на независимите оценители не се допуска наличие на обстоятелствата, посочени в чл. 67, ал. 2 . (3) Един независим оценител може да оценява не повече от осем отчета на проекти в рамките на една календарна година. (4) Независимите оценители са анонимни за колектива на проекта, както и за всички лица с изключение на членовете и секретаря на съответната постоянна научно-експертна комисия.\n\nЧл. 95. (1) За всеки проект постоянната научно-експертна комисия определя с решение независими оценители от базата данни по чл. 7, ал. 1, т. 2 , които са изразили съгласие да оценяват междинни и окончателни отчети на проекти. За всеки отчет се определят и резервни оценители.\n\n(2) При определянето на независимите оценители не се допуска наличие на обстоятелствата, посочени в чл. 67, ал. 2 .\n\n(3) Един независим оценител може да оценява не повече от осем отчета на проекти в рамките на една календарна година.\n\n(4) Независимите оценители са анонимни за колектива на проекта, както и за всички лица с изключение на членовете и секретаря на съответната постоянна научно-експертна комисия.\n\nЧл. 96. (1) Секретарят на постоянната научно-експертна комисия изпраща до независимите оценители: 1. уведомление за избора; 2. подробни указания за правилата и критериите за оценяване на изпълнението на проектите; 3. връзка към страниците по чл. 90, ал. 1 и към научните и финансовите отчети по проектите, които ще оценяват. (2) В срок, определен в правилата по чл. 88, ал. 1 , независимите оценители: 1. оценяват и мотивират оценките си за постигнатите научни резултати и изпълнението на проекта въз основа на информацията в научния отчет и публикуваните или приетите за печат научни публикации съгласно чл. 94 ; 2. изразяват становище за съответствие на финансовите разходи с условията на договора и с финансовия план, като отчитат направените в тях промени, ако има такива; 3. за проекти, оценени с оценка \"задоволителен\", изразяват становище дали проектът има потенциал да бъде продължен за следващия етап и с каква част да бъде намалена предвидената сума по договора за следващия етап на проекта; 4. при междинно отчитане може да препоръчат промени в работна програма или финансов план за следващия етап на проекта.\n\nЧл. 96. (1) Секретарят на постоянната научно-експертна комисия изпраща до независимите оценители:\n\n1. уведомление за избора;\n\n2. подробни указания за правилата и критериите за оценяване на изпълнението на проектите;\n\n3. връзка към страниците по чл. 90, ал. 1 и към научните и финансовите отчети по проектите, които ще оценяват.\n\n(2) В срок, определен в правилата по чл. 88, ал. 1 , независимите оценители:\n\n1. оценяват и мотивират оценките си за постигнатите научни резултати и изпълнението на проекта въз основа на информацията в научния отчет и публикуваните или приетите за печат научни публикации съгласно чл. 94 ;\n\n2. изразяват становище за съответствие на финансовите разходи с условията на договора и с финансовия план, като отчитат направените в тях промени, ако има такива;\n\n3. за проекти, оценени с оценка \"задоволителен\", изразяват становище дали проектът има потенциал да бъде продължен за следващия етап и с каква част да бъде намалена предвидената сума по договора за следващия етап на проекта;\n\n4. при междинно отчитане може да препоръчат промени в работна програма или финансов план за следващия етап на проекта.\n\nЧл. 97. (1) Финансовите отчети на проектите се проверяват за допустимост за разходваните средства от одитор - експерт-счетоводител. Начинът за определяне на одитор се указва в Насоките за кандидатстване в конкурса. (2) При установяване на несъответствие или при необходимост от допълнителни разяснения одиторът информира писмено ръководителя на научния колектив и ръководителя на базовата организация, които могат да представят допълнителни разяснения и/или документи в срок до 14 дни след получаване на писмото. (3) Одиторът изготвя мотивиран доклад до управителя на Фонда и до съответната постоянна научно-експертна комисия, в който дава оценка за направените разходи. При установяване на неизразходвани, изразходвани в нарушение на финансовия план и/или неправомерно изразходвани средства определя размера на одобрените разходи и на средствата, подлежащи на прехвърляне за следващ етап или на възстановяване. (4) Фондът не може да изисква възстановяване на други средства с изключение на средствата, подлежащи на възстановяване съгласно ал. 3, или в случай на незадоволителна оценка след решение на изпълнителния съвет по чл. 101, ал. 4 .\n\nЧл. 97. (1) Финансовите отчети на проектите се проверяват за допустимост за разходваните средства от одитор - експерт-счетоводител. Начинът за определяне на одитор се указва в Насоките за кандидатстване в конкурса.\n\n(2) При установяване на несъответствие или при необходимост от допълнителни разяснения одиторът информира писмено ръководителя на научния колектив и ръководителя на базовата организация, които могат да представят допълнителни разяснения и/или документи в срок до 14 дни след получаване на писмото.\n\n(3) Одиторът изготвя мотивиран доклад до управителя на Фонда и до съответната постоянна научно-експертна комисия, в който дава оценка за направените разходи. При установяване на неизразходвани, изразходвани в нарушение на финансовия план и/или неправомерно изразходвани средства определя размера на одобрените разходи и на средствата, подлежащи на прехвърляне за следващ етап или на възстановяване.\n\n(4) Фондът не може да изисква възстановяване на други средства с изключение на средствата, подлежащи на възстановяване съгласно ал. 3, или в случай на незадоволителна оценка след решение на изпълнителния съвет по чл. 101, ал. 4 .\n\nЧл. 98. (1) След постъпване на оценките по чл. 96, ал. 2 и на доклада по чл. 97, ал. 3 за всеки отчетен проект постоянната научно-експертна комисия установява съответствието на индивидуалните оценки с критериите за оценяване на изпълнението на проектите и при липса на съответствие уведомява оценителя да коригира несъответствието в едноседмичен срок от получаване на уведомлението. (2) Постоянната научно-експертна комисия разглежда доклада по чл. 97, ал. 3 и при необходимост изисква от одитора разяснения по направените констатации. (3) На основание индивидуалните оценки на независимите оценители постоянната научно-експертна комисия предлага на изпълнителния съвет решение за обща научна оценка на всеки проект, отчитайки критериите по чл. 94, ал. 1 . (4) Постоянната научно-експертна комисия представя на изпълнителния съвет доклад за приемане на общите научни оценки за всеки проект и предложение за окончателен размер на одобрените разходи по проекта. (5) Ако при приключване на проекта окончателният размер на одобрените разходи по ал. 4 е по-малък от получените, в доклада по ал. 4 се определя и размерът на средствата, подлежащи на възстановяване, както и сумата, възстановена на Фонда при условията и по реда на чл. 91, ал. 7 .\n\nЧл. 98. (1) След постъпване на оценките по чл. 96, ал. 2 и на доклада по чл. 97, ал. 3 за всеки отчетен проект постоянната научно-експертна комисия установява съответствието на индивидуалните оценки с критериите за оценяване на изпълнението на проектите и при липса на съответствие уведомява оценителя да коригира несъответствието в едноседмичен срок от получаване на уведомлението.\n\n(2) Постоянната научно-експертна комисия разглежда доклада по чл. 97, ал. 3 и при необходимост изисква от одитора разяснения по направените констатации.\n\n(3) На основание индивидуалните оценки на независимите оценители постоянната научно-експертна комисия предлага на изпълнителния съвет решение за обща научна оценка на всеки проект, отчитайки критериите по чл. 94, ал. 1 .\n\n(4) Постоянната научно-експертна комисия представя на изпълнителния съвет доклад за приемане на общите научни оценки за всеки проект и предложение за окончателен размер на одобрените разходи по проекта.\n\n(5) Ако при приключване на проекта окончателният размер на одобрените разходи по ал. 4 е по-малък от получените, в доклада по ал. 4 се определя и размерът на средствата, подлежащи на възстановяване, както и сумата, възстановена на Фонда при условията и по реда на чл. 91, ал. 7 .\n\nЧл. 99. (1) Изпълнителният съвет разглежда доклада по чл. 98, ал. 4 на съответната постоянна научно-експертна комисия и за всеки проект приема решение, с което: 1. утвърждава общата оценка на междинния, съответно окончателния отчет; 2. утвърждава окончателния размер на одобрените разходи за съответния етап или за цялостното изпълнение на проекта, а в случаите по чл. 98, ал. 5 - и размера на средствата, подлежащи на възстановяване. (2) За междинни отчети на проекти, получили оценка \"много добър\" или \"добър\", изпълнителният съвет приема решение за отпускане на средствата за следващия етап на проектите в пълния размер, предвиден в договора. (3) За междинни отчети на проекти, получили оценка \"задоволителен\", изпълнителният съвет разглежда препоръките на независимите оценители и на съответната постоянна научно-експертна комисия и приема решение дали проектът да бъде продължен за следващ етап. Ако проектът се продължава, изпълнителният съвет намалява сумата за финансиране на следващия етап на проекта до не повече от 70 процента от средствата за следващия етап на проекта, предвидени в договора. (4) За проекти, получили оценка \"незадоволителен\", изпълнителният съвет приема решение за прекратяване на договора за финансиране на проекта, след като изслушва председателя на съответната постоянна научно-експертна комисия. Решението може да включва частично или пълно възстановяване на получените средства, включително и на тези за персонал. (5) Всички средства, за които е установена недопустимост и не са възстановени на Фонда при условията и по реда на чл. 91, ал. 7 , се възстановяват на Фонда в пълен размер в 10-дневен срок считано от датата, на която съответният изпълнител е уведомен за решението на изпълнителния съвет по ал. 1, т. 2. (6) Решенията по ал. 1 - 4 се съобщават от управителя на Фонда на изпълнителите по чл. 76, ал. 1, т. 1 б в петдневен срок след публикуване на протокола на изпълнителния съвет. (7) До 20 работни дни след приемане на решението на изпълнителния съвет по ал. 1 Фондът превежда съответните суми за следващия етап на проекта. Ако при приемане на решението на изпълнителния съвет тригодишната оперативна програма за съответния период не е утвърдена, изплащането се извършва до 20 работни дни след утвърждаването и. (8) Проектът се счита за приключен след утвърждаване от изпълнителния съвет на окончателна обща научна оценка и финансов отчет на проекта и възстановяване на средствата по ал. 4 или 5, ако има такива. За приключването на проекта управителят и изпълнителите подписват протокол.\n\nЧл. 99. (1) Изпълнителният съвет разглежда доклада по чл. 98, ал. 4 на съответната постоянна научно-експертна комисия и за всеки проект приема решение, с което:\n\n1. утвърждава общата оценка на междинния, съответно окончателния отчет;\n\n2. утвърждава окончателния размер на одобрените разходи за съответния етап или за цялостното изпълнение на проекта, а в случаите по чл. 98, ал. 5 - и размера на средствата, подлежащи на възстановяване.\n\n(2) За междинни отчети на проекти, получили оценка \"много добър\" или \"добър\", изпълнителният съвет приема решение за отпускане на средствата за следващия етап на проектите в пълния размер, предвиден в договора.\n\n(3) За междинни отчети на проекти, получили оценка \"задоволителен\", изпълнителният съвет разглежда препоръките на независимите оценители и на съответната постоянна научно-експертна комисия и приема решение дали проектът да бъде продължен за следващ етап. Ако проектът се продължава, изпълнителният съвет намалява сумата за финансиране на следващия етап на проекта до не повече от 70 процента от средствата за следващия етап на проекта, предвидени в договора.\n\n(4) За проекти, получили оценка \"незадоволителен\", изпълнителният съвет приема решение за прекратяване на договора за финансиране на проекта, след като изслушва председателя на съответната постоянна научно-експертна комисия. Решението може да включва частично или пълно възстановяване на получените средства, включително и на тези за персонал.\n\n(5) Всички средства, за които е установена недопустимост и не са възстановени на Фонда при условията и по реда на чл. 91, ал. 7 , се възстановяват на Фонда в пълен размер в 10-дневен срок считано от датата, на която съответният изпълнител е уведомен за решението на изпълнителния съвет по ал. 1, т. 2.\n\n(6) Решенията по ал. 1 - 4 се съобщават от управителя на Фонда на изпълнителите по чл. 76, ал. 1, т. 1 б в петдневен срок след публикуване на протокола на изпълнителния съвет.\n\n(7) До 20 работни дни след приемане на решението на изпълнителния съвет по ал. 1 Фондът превежда съответните суми за следващия етап на проекта. Ако при приемане на решението на изпълнителния съвет тригодишната оперативна програма за съответния период не е утвърдена, изплащането се извършва до 20 работни дни след утвърждаването и.\n\n(8) Проектът се счита за приключен след утвърждаване от изпълнителния съвет на окончателна обща научна оценка и финансов отчет на проекта и възстановяване на средствата по ал. 4 или 5, ако има такива. За приключването на проекта управителят и изпълнителите подписват протокол.\n\nЧл. 100. (1) Решенията по чл. 99 се вземат не по-късно от 4 месеца след подаване на съответния отчет за междинни отчети и не по-късно от 6 месеца за окончателни отчети и се публикуват на интернет страницата на Фонда в протокола на изпълнителния съвет, в който е вписано решението. (2) Сроковете по ал. 1 спират да текат при връщане на отчета по проекта съгласно чл. 94, ал. 6 .\n\nЧл. 100. (1) Решенията по чл. 99 се вземат не по-късно от 4 месеца след подаване на съответния отчет за междинни отчети и не по-късно от 6 месеца за окончателни отчети и се публикуват на интернет страницата на Фонда в протокола на изпълнителния съвет, в който е вписано решението.\n\n(2) Сроковете по ал. 1 спират да текат при връщане на отчета по проекта съгласно чл. 94, ал. 6 .\n\nЧл. 101. (1) Ръководителят на научния колектив и/или ръководителят на базовата организация могат в едномесечен срок от датата на получаване на уведомлението по чл. 99, ал. 6 да направят мотивирано възражение срещу решенията на изпълнителния съвет по чл. 99, ал. 1 или 4 . (2) На първото си заседание след постъпване на възражение срещу научната оценка на определен проект съответната постоянна научно-експертна комисия в присъствие на управителя на Фонда определя чрез жребий супероценител от база данни \"Оценители на проекти\" по чл. 7, ал. 1, т. 2 за съответната научна област, който отговаря на минималните изисквания съгласно приложението към чл. 8, ал. 2 . Супероценителят изготвя индивидуална оценка при условията и по реда на чл. 96, ал. 2 , преценява дали оценката на постоянната научно-експертна комисия е мотивирана и прави обосновано предложение за решение на изпълнителния съвет. (3) Възражение срещу решение за възстановяване на средства може да бъде подадено в случаите, при които одиторът на финансовия отчет е определен от Фонда. При подаване на такова възражение управителят на Фонда след съгласуване с председателя на съответната постоянна научно-експертна комисия определя независим одитор, който изготвя становище за допустимостта само на средствата, за които се възразява. (4) Въз основа на мотивираното становище на супероценителя изпълнителният съвет разглежда отново решението на постоянната научно-експертна комисия и оценките на оценителите и потвърждава или променя решението си по чл. 99, ал. 1, т. 1 . (5) Въз основа на становището на независимия одитор изпълнителният съвет потвърждава или променя решението си по чл. 99, ал. 1, т. 2 . (6) Срещу решенията по ал. 4 и 5 не може да се подава ново възражение.\n\nЧл. 101. (1) Ръководителят на научния колектив и/или ръководителят на базовата организация могат в едномесечен срок от датата на получаване на уведомлението по чл. 99, ал. 6 да направят мотивирано възражение срещу решенията на изпълнителния съвет по чл. 99, ал. 1 или 4 .\n\n(2) На първото си заседание след постъпване на възражение срещу научната оценка на определен проект съответната постоянна научно-експертна комисия в присъствие на управителя на Фонда определя чрез жребий супероценител от база данни \"Оценители на проекти\" по чл. 7, ал. 1, т. 2 за съответната научна област, който отговаря на минималните изисквания съгласно приложението към чл. 8, ал. 2 . Супероценителят изготвя индивидуална оценка при условията и по реда на чл. 96, ал. 2 , преценява дали оценката на постоянната научно-експертна комисия е мотивирана и прави обосновано предложение за решение на изпълнителния съвет.\n\n(3) Възражение срещу решение за възстановяване на средства може да бъде подадено в случаите, при които одиторът на финансовия отчет е определен от Фонда. При подаване на такова възражение управителят на Фонда след съгласуване с председателя на съответната постоянна научно-експертна комисия определя независим одитор, който изготвя становище за допустимостта само на средствата, за които се възразява.\n\n(4) Въз основа на мотивираното становище на супероценителя изпълнителният съвет разглежда отново решението на постоянната научно-експертна комисия и оценките на оценителите и потвърждава или променя решението си по чл. 99, ал. 1, т. 1 .\n\n(5) Въз основа на становището на независимия одитор изпълнителният съвет потвърждава или променя решението си по чл. 99, ал. 1, т. 2 .\n\n(6) Срещу решенията по ал. 4 и 5 не може да се подава ново възражение.\n\nЧл. 102. (1) По предложение на постоянните научно-експертни комисии изпълнителният съвет определя до два най-успешни проекта от всеки приключил конкурс, които са постигнали най-добри резултати по отношение на целите на конкурса, като се отчита импакт факторът/рангът на списанията, в които са публикувани научните резултати, а за проекти в областта на обществените и хуманитарните науки - статиите, публикувани в реферирани или индексирани списания, както и в рецензирани студии или монографии. (2) Проекти, определени по ал. 1, се обявяват на интернет страницата на Фонда и ръководителят на научния колектив получава грамота от Фонда за най-успешен проект за съответния конкурс. (3) Ръководителите на научни колективи на проекти, получили незадоволителна научна оценка при междинно или крайно оценяване, се обявяват на интернет страницата на Фонда и нямат право да кандидатстват като ръководители или членове на колективи по проекти за срок три години считано от датата на решението на изпълнителния съвет по чл. 99, ал. 1, т. 1 .\n\nЧл. 102. (1) По предложение на постоянните научно-експертни комисии изпълнителният съвет определя до два най-успешни проекта от всеки приключил конкурс, които са постигнали най-добри резултати по отношение на целите на конкурса, като се отчита импакт факторът/рангът на списанията, в които са публикувани научните резултати, а за проекти в областта на обществените и хуманитарните науки - статиите, публикувани в реферирани или индексирани списания, както и в рецензирани студии или монографии.\n\n(2) Проекти, определени по ал. 1, се обявяват на интернет страницата на Фонда и ръководителят на научния колектив получава грамота от Фонда за най-успешен проект за съответния конкурс.\n\n(3) Ръководителите на научни колективи на проекти, получили незадоволителна научна оценка при междинно или крайно оценяване, се обявяват на интернет страницата на Фонда и нямат право да кандидатстват като ръководители или членове на колективи по проекти за срок три години считано от датата на решението на изпълнителния съвет по чл. 99, ал. 1, т. 1 .\n\nРаздел VII. Отчитане дейността на Фонда\n\nРаздел VII. Отчитане дейността на Фонда\n\nЧл. 103. (1) Ежегодно в срок до 31 март Фондът представя на министъра на образованието и науката годишен отчет за дейността си. (2) Годишният отчет за дейността на Фонда включва: 1. информация за наименованията на конкурсите за годината, предвиденото и одобреното финансиране по тях, броя кандидатствали и одобрени проекти и статистическа информация по научни области, научни организации и др.; 2. анализ и оценка на проведеното оценяване на проектите, както и на установените проблеми; 3. анализ и оценка на проведените оценявания на междинни отчети по текущи проекти и информация за продължените проекти по различните типове проекти; 4. анализ и оценка на проведените оценявания на окончателни отчети по проекти, общо финансиране по тях, посочване на положителни примери за успешни проекти и на проекти, за които са установени проблеми; 5. информация за това какъв дял от националната научна продукция в отделните научни области за предходната година съгласно международните бази данни WoS, Scopus и други бази данни е реализиран с финансовата подкрепа на Фонда; 6. информация за административните разходи на Фонда за годината; 7. общо заключение за дейността на Фонда през изминалата година и предприети или препоръчани мерки за подобряване дейността на Фонда. (3) Годишният отчет се публикува на интернет страницата на Фонда и се представя публично пред представители на научната общност от председателя на изпълнителния съвет и от управителя.\n\nЧл. 103. (1) Ежегодно в срок до 31 март Фондът представя на министъра на образованието и науката годишен отчет за дейността си.\n\n(2) Годишният отчет за дейността на Фонда включва:\n\n1. информация за наименованията на конкурсите за годината, предвиденото и одобреното финансиране по тях, броя кандидатствали и одобрени проекти и статистическа информация по научни области, научни организации и др.;\n\n2. анализ и оценка на проведеното оценяване на проектите, както и на установените проблеми;\n\n3. анализ и оценка на проведените оценявания на междинни отчети по текущи проекти и информация за продължените проекти по различните типове проекти;\n\n4. анализ и оценка на проведените оценявания на окончателни отчети по проекти, общо финансиране по тях, посочване на положителни примери за успешни проекти и на проекти, за които са установени проблеми;\n\n5. информация за това какъв дял от националната научна продукция в отделните научни области за предходната година съгласно международните бази данни WoS, Scopus и други бази данни е реализиран с финансовата подкрепа на Фонда;\n\n6. информация за административните разходи на Фонда за годината;\n\n7. общо заключение за дейността на Фонда през изминалата година и предприети или препоръчани мерки за подобряване дейността на Фонда.\n\n(3) Годишният отчет се публикува на интернет страницата на Фонда и се представя публично пред представители на научната общност от председателя на изпълнителния съвет и от управителя.\n\nГлава четвърта. ОРГАНИЗАЦИЯ НА РАБОТАТА И НА ДЕЙНОСТТА НА ФОНДА\n\nГлава четвърта. ОРГАНИЗАЦИЯ НА РАБОТАТА И НА ДЕЙНОСТТА НА ФОНДА\n\nРаздел I. Организация на работата\n\nРаздел I. Организация на работата\n\nЧл. 104. (1) Организационното и административното обслужване на Фонда се осъществява от държавни служители и лица, работещи по трудово правоотношение. (2) Управителят на Фонда утвърждава длъжностното разписание, поименното разписание на длъжностите и длъжностните характеристики на служителите във Фонда.\n\nЧл. 104. (1) Организационното и административното обслужване на Фонда се осъществява от държавни служители и лица, работещи по трудово правоотношение.\n\n(2) Управителят на Фонда утвърждава длъжностното разписание, поименното разписание на длъжностите и длъжностните характеристики на служителите във Фонда.\n\nЧл. 105. (1) Управителят на Фонда издава правила за организацията на работата, за документооборота, както и други специфични разпоредби, свързани с административното управление на Фонда. (2) Управителят на Фонда възлага служебните преписки с резолюция до директорите на дирекции, която съдържа указание и срок за изпълнение.\n\nЧл. 105. (1) Управителят на Фонда издава правила за организацията на работата, за документооборота, както и други специфични разпоредби, свързани с административното управление на Фонда.\n\n(2) Управителят на Фонда възлага служебните преписки с резолюция до директорите на дирекции, която съдържа указание и срок за изпълнение.\n\nЧл. 106. (1) Работното време на служителите на Фонда е с променливи граници от 8,00 до 19,00 ч. с период на задължително присъствие от 10,00 до 16,00 ч. и задължително отработване на нормалната продължителност на 8-часовия работен ден. Обедната почивка е с продължителност 30 минути между 12,00 и 14,00 ч. (2) Установяването на работното време по ал. 1 и контролът по спазването му се определят с акт на управителя на Фонда.\n\nЧл. 106. (1) Работното време на служителите на Фонда е с променливи граници от 8,00 до 19,00 ч. с период на задължително присъствие от 10,00 до 16,00 ч. и задължително отработване на нормалната продължителност на 8-часовия работен ден. Обедната почивка е с продължителност 30 минути между 12,00 и 14,00 ч.\n\n(2) Установяването на работното време по ал. 1 и контролът по спазването му се определят с акт на управителя на Фонда.\n\nЧл. 107. (1) Документите, писмата и проектите, изпратени до Фонда от държавни органи, от юридически или физически лица, се завеждат в деловодството, като се отбелязва датата на получаването им. (2) При завеждането на документите се извършва проверка за наличието на всички посочени в тях материали и се образува служебна преписка. (3) Изходящите от фонда документи се съставят в два екземпляра, като вторият екземпляр съдържа инициалите и подписа на служителя, който е изготвил документа, като се посочва и датата. (4) При постъпили във Фонда или препратени по компетентност жалби и сигнали се предприемат действия за изпълнение на задълженията по реда на Административнопроцесуалния кодекс .\n\nЧл. 107. (1) Документите, писмата и проектите, изпратени до Фонда от държавни органи, от юридически или физически лица, се завеждат в деловодството, като се отбелязва датата на получаването им.\n\n(2) При завеждането на документите се извършва проверка за наличието на всички посочени в тях материали и се образува служебна преписка.\n\n(3) Изходящите от фонда документи се съставят в два екземпляра, като вторият екземпляр съдържа инициалите и подписа на служителя, който е изготвил документа, като се посочва и датата.\n\n(4) При постъпили във Фонда или препратени по компетентност жалби и сигнали се предприемат действия за изпълнение на задълженията по реда на Административнопроцесуалния кодекс .\n\nРаздел II. Информационно осигуряване на дейността на Фонда\n\nРаздел II. Информационно осигуряване на дейността на Фонда\n\nЧл. 108. (1) В база данни \"Оценители на проекти\" по чл. 7, ал. 1, т. 2 се включват оценители от предходната година и експертите, заявили желание да се включат в базата данни през текущата година. До 1 март всяка година чрез интернет страницата си Фондът отправя покана до български и чуждестранни експерти да се регистрират в базата данни \"Оценители на проекти\". (2) Ежегодно изпълнителният съвет утвърждава списъка на потенциалните оценители, изготвен на основата на базата данни \"Оценители на проекти\" за съответните научни области. Списъкът може да се допълва с постъпили заявления от експерти, които отговарят на условията на приложението към чл. 8, ал. 2 и не са изключени по реда на чл. 69, ал. 3 .\n\nЧл. 108. (1) В база данни \"Оценители на проекти\" по чл. 7, ал. 1, т. 2 се включват оценители от предходната година и експертите, заявили желание да се включат в базата данни през текущата година. До 1 март всяка година чрез интернет страницата си Фондът отправя покана до български и чуждестранни експерти да се регистрират в базата данни \"Оценители на проекти\".\n\n(2) Ежегодно изпълнителният съвет утвърждава списъка на потенциалните оценители, изготвен на основата на базата данни \"Оценители на проекти\" за съответните научни области. Списъкът може да се допълва с постъпили заявления от експерти, които отговарят на условията на приложението към чл. 8, ал. 2 и не са изключени по реда на чл. 69, ал. 3 .\n\nЧл. 109. (1) Базата данни \"Проекти\" по чл. 7, ал. 1, т. 3 съдържа две секции: 1. текущи проекти; 2. приключили проекти. (2) Базата данни включва информацията, предвидена в чл. 90, ал. 2 , за всеки проект.\n\nЧл. 109. (1) Базата данни \"Проекти\" по чл. 7, ал. 1, т. 3 съдържа две секции:\n\n1. текущи проекти;\n\n2. приключили проекти.\n\n(2) Базата данни включва информацията, предвидена в чл. 90, ал. 2 , за всеки проект.\n\nРаздел III. Публичност на дейността на Фонда\n\nРаздел III. Публичност на дейността на Фонда\n\nЧл. 110. (1) Фондът работи в условията на публичност и прозрачност, като информира за вземаните решения и резултатите от тяхното изпълнение. (2) Фондът предоставя ясна и подробна информация на потенциалните кандидати за условията и правилата за участие в конкурсите.\n\nЧл. 110. (1) Фондът работи в условията на публичност и прозрачност, като информира за вземаните решения и резултатите от тяхното изпълнение.\n\n(2) Фондът предоставя ясна и подробна информация на потенциалните кандидати за условията и правилата за участие в конкурсите.\n\nЧл. 111. (1) Фондът поддържа официална страница в интернет с адрес http://www.bnsf.bg , чрез която предоставя информация и материали за своята дейност. (2) На интернет страницата на Фонда се публикува информация за началото и края на мандата на изпълнителния съвет и кратки биографични данни на неговите членове. (3) След приключване на мандата на всеки изпълнителен съвет Фондът публикува обобщен списък на независимите оценители, участвали в оценяването на проекти по приключилите конкурси, проведени по време на мандата му.\n\nЧл. 111. (1) Фондът поддържа официална страница в интернет с адрес http://www.bnsf.bg , чрез която предоставя информация и материали за своята дейност.\n\n(2) На интернет страницата на Фонда се публикува информация за началото и края на мандата на изпълнителния съвет и кратки биографични данни на неговите членове.\n\n(3) След приключване на мандата на всеки изпълнителен съвет Фондът публикува обобщен списък на независимите оценители, участвали в оценяването на проекти по приключилите конкурси, проведени по време на мандата му.\n\nГлава пета. АДМИНИСТРАТИВНОНАКАЗАТЕЛНИ РАЗПОРЕДБИ\n\nГлава пета. АДМИНИСТРАТИВНОНАКАЗАТЕЛНИ РАЗПОРЕДБИ\n\nЧл. 112. (1) Нарушението по чл. 69, ал. 3 се установява с акт за установяване на административно нарушение, съставен от служител на Фонда, определен със заповед на управителя. (2) Наказателното постановление за нарушението се издава от управителя на Фонда. (3) Актовете за установяване на административно нарушение и наказателните постановления се съставят, издават, съобщават и обжалват по реда на Закона за административните нарушения и наказания .\n\nЧл. 112. (1) Нарушението по чл. 69, ал. 3 се установява с акт за установяване на административно нарушение, съставен от служител на Фонда, определен със заповед на управителя.\n\n(2) Наказателното постановление за нарушението се издава от управителя на Фонда.\n\n(3) Актовете за установяване на административно нарушение и наказателните постановления се съставят, издават, съобщават и обжалват по реда на Закона за административните нарушения и наказания .\n\nПреходни и Заключителни разпоредби\n\nПреходни и Заключителни разпоредби\n\n§ 1. В едномесечен срок от влизането в сила на правилника лицата по трудово правоотношение във Фонд \"Научни изследвания\" се назначават за държавни служители при условията и по реда на § 36 от преходните и заключителните разпоредби на Закона за изменение и допълнение на Закона за държавния служител (ДВ, бр. 24 от 2006 г.).\n\n§ 1. В едномесечен срок от влизането в сила на правилника лицата по трудово правоотношение във Фонд \"Научни изследвания\" се назначават за държавни служители при условията и по реда на § 36 от преходните и заключителните разпоредби на Закона за изменение и допълнение на Закона за държавния служител (ДВ, бр. 24 от 2006 г.).\n\n§ 2. Правилникът се приема на основание чл. 27 от Закона за насърчаване на научните изследвания и иновациите .\n\n§ 2. Правилникът се приема на основание чл. 27 от Закона за насърчаване на научните изследвания и иновациите .\n\nПриложение към чл. 8, ал. 2 Минимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите 1. Минималните изисквания за членовете на изпълнителния съвет по научни области са: а) за последните пет години не по-малко от 10 научни публикации; б) за цялата кариера на учения да са изпълнени всички от посочените изисквания: Биологически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Математически науки и информатика: 30 научни публикации, от които за математически науки поне 15 научни статии в списания с импакт фактор или импакт ранг, индекс на Хирш 8, а за информатика поне 20 научни статии в рецензирани списания, 40 цитирания. Медицински науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Науки за земята: 40 научни публикации, от които поне 20 научни статии в списания с импакт фактор или импакт ранг, индекс на Хирш 7. Обществени науки: 2 монографии, 40 научни публикации, 60 цитирания. Селскостопански науки: 40 научни публикации, от които поне 10 научни статии в списания с импакт фактор/ранг, 40 цитирания, Хирш 5. Технически науки: 40 научни публикации, от които поне 20 научни статии в рецензирани списания, 40 цитирания. Физически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 8. Химически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10. Хуманитарни науки: 2 монографии, 40 научни публикации, 60 цитирания. 2. Минималните изисквания за членовете на научно-експертните комисии и супероценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Математически науки и информатика: 15 научни публикации, от които за математически науки поне 10 научни статии в списания с импакт фактор или импакт ранг, индекс на Хирш 5, а за информатика поне 10 научни статии в рецензирани списания, 20 цитирания. Медицински науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Науки за земята: 20 научни публикации, от които поне 10 научни статии в списания с импакт фактор или импакт ранг, индекс на Хирш 5. Обществени науки: 1 монография, 20 научни публикации, 30 цитирания. Селскостопански науки: 20 научни публикации, от които поне 10 научни статии в рецензирани списания, 20 цитирания. Технически науки: 20 научни публикации, от които поне 10 научни статии в рецензирани списания, 20 цитирания. Физически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 6. Химически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7. Хуманитарни науки: 1 монография, 20 научни публикации, 30 цитирания. 3. Минималните изисквания за оценителите по научни области са: а) за последните пет години не по-малко от пет научни публикации; б) за цялата кариера на учения да са изпълнени всички от посочените изисквания: Биологически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Математически науки и информатика: 10 научни публикации, от които за математически науки поне 6 научни статии в списания с импакт фактор или импакт ранг, индекс на Хирш 3, а за информатика поне 8 научни статии в рецензирани списания, 10 цитирания. Медицински науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5, а за клинична и дентална медицина поне 15 научни публикации, от които поне 8 научни статии в списания с импакт фактор или импакт ранг, индекс на Хирш 4. Науки за земята: 15 научни публикации, от които поне 8 научни статии в списания с импакт фактор или импакт ранг, индекс на Хирш 4, а за география индекс на Хирш 3. Обществени науки: 1 монография или 15 научни публикации, 15 цитирания. Селскостопански науки: 15 научни публикации, от които поне 8 научни статии в рецензирани списания, 10 цитирания. Технически науки: 15 научни публикации, от които поне 8 научни статии в рецензирани списания, 10 цитирания. Физически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 4. Химически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5. Хуманитарни науки: 1 монография или 15 научни публикации, 15 цитирания. 4. Учените, които работят в интердисциплинарни области, могат да се включат във всички области, в които са компетентни, като една интердисциплинарна публикация може да бъде представена във всички научни области, за които се отнася. 5. Стойността на индекса на Хирш се отчита за всички научни публикации на учения, като са изключени самоцитиранията, по данни от Web of Science или Scopus (по-голямата от двете). 6. В броя научни публикации се включват: а) публикации в научни списания с импакт фактор или импакт ранг; б) публикации в научни списания без импакт фактор или импакт ранг, в които ръкописите се рецензират; в) студии; г) доклади от научни форуми, публикувани в пълен текст; д) патенти. 7. Публикациите, заявени съгласно т. 6, трябва да могат да бъдат проверени от Фонда чрез базите данни Web of Science, Scopus, ERIH Plus или чрез официалните страници на издателствата на списанията или монографиите или да бъдат доказани от авторите по друг начин. 8. В броя цитирания не се включват автоцитиранията на автора и другите съавтори на научната публикация.\n\nПриложение към чл. 8, ал. 2\n\nМинимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите\n\nМинимални изисквания за членовете на изпълнителния съвет на Фонда, за членовете на научно-експертните комисии, супероценителите и за оценителите\n\n1. Минималните изисквания за членовете на изпълнителния съвет по научни области са:\n\nа) за последните пет години не по-малко от 10 научни публикации;\n\nб) за цялата кариера на учения да са изпълнени всички от посочените изисквания:\n\nБиологически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10.\n\nМатематически науки и информатика: 30 научни публикации, от които за математически науки поне 15 научни статии в списания с импакт фактор или импакт ранг, индекс на Хирш 8, а за информатика поне 20 научни статии в рецензирани списания, 40 цитирания.\n\nМедицински науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10.\n\nНауки за земята: 40 научни публикации, от които поне 20 научни статии в списания с импакт фактор или импакт ранг, индекс на Хирш 7.\n\nОбществени науки: 2 монографии, 40 научни публикации, 60 цитирания.\n\nСелскостопански науки: 40 научни публикации, от които поне 10 научни статии в списания с импакт фактор/ранг, 40 цитирания, Хирш 5.\n\nТехнически науки: 40 научни публикации, от които поне 20 научни статии в рецензирани списания, 40 цитирания.\n\nФизически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 8.\n\nХимически науки: 40 научни публикации, от които поне 30 научни статии в списания с импакт фактор или импакт ранг, индекс на Хирш 10.\n\nХуманитарни науки: 2 монографии, 40 научни публикации, 60 цитирания.\n\n2. Минималните изисквания за членовете на научно-експертните комисии и супероценителите по научни области са:\n\nа) за последните пет години не по-малко от пет научни публикации;\n\nб) за цялата кариера на учения да са изпълнени всички от посочените изисквания:\n\nБиологически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7.\n\nМатематически науки и информатика: 15 научни публикации, от които за математически науки поне 10 научни статии в списания с импакт фактор или импакт ранг, индекс на Хирш 5, а за информатика поне 10 научни статии в рецензирани списания, 20 цитирания.\n\nМедицински науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7.\n\nНауки за земята: 20 научни публикации, от които поне 10 научни статии в списания с импакт фактор или импакт ранг, индекс на Хирш 5.\n\nОбществени науки: 1 монография, 20 научни публикации, 30 цитирания.\n\nСелскостопански науки: 20 научни публикации, от които поне 10 научни статии в рецензирани списания, 20 цитирания.\n\nТехнически науки: 20 научни публикации, от които поне 10 научни статии в рецензирани списания, 20 цитирания.\n\nФизически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 6.\n\nХимически науки: 20 научни публикации, от които поне 15 научни статии в списания с импакт фактор или импакт ранг, индекс на Хирш 7.\n\nХуманитарни науки: 1 монография, 20 научни публикации, 30 цитирания.\n\n3. Минималните изисквания за оценителите по научни области са:\n\nа) за последните пет години не по-малко от пет научни публикации;\n\nб) за цялата кариера на учения да са изпълнени всички от посочените изисквания:\n\nБиологически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5.\n\nМатематически науки и информатика: 10 научни публикации, от които за математически науки поне 6 научни статии в списания с импакт фактор или импакт ранг, индекс на Хирш 3, а за информатика поне 8 научни статии в рецензирани списания, 10 цитирания.\n\nМедицински науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5, а за клинична и дентална медицина поне 15 научни публикации, от които поне 8 научни статии в списания с импакт фактор или импакт ранг, индекс на Хирш 4.\n\nНауки за земята: 15 научни публикации, от които поне 8 научни статии в списания с импакт фактор или импакт ранг, индекс на Хирш 4, а за география индекс на Хирш 3.\n\nОбществени науки: 1 монография или 15 научни публикации, 15 цитирания.\n\nСелскостопански науки: 15 научни публикации, от които поне 8 научни статии в рецензирани списания, 10 цитирания.\n\nТехнически науки: 15 научни публикации, от които поне 8 научни статии в рецензирани списания, 10 цитирания.\n\nФизически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 4.\n\nХимически науки: 15 научни публикации, от които поне 10 научни статии в списания с импакт фактор или импакт ранг, индекс на Хирш 5.\n\nХуманитарни науки: 1 монография или 15 научни публикации, 15 цитирания.\n\n4. Учените, които работят в интердисциплинарни области, могат да се включат във всички области, в които са компетентни, като една интердисциплинарна публикация може да бъде представена във всички научни области, за които се отнася.\n\n5. Стойността на индекса на Хирш се отчита за всички научни публикации на учения, като са изключени самоцитиранията, по данни от Web of Science или Scopus (по-голямата от двете).\n\n6. В броя научни публикации се включват:\n\nа) публикации в научни списания с импакт фактор или импакт ранг;\n\nб) публикации в научни списания без импакт фактор или импакт ранг, в които ръкописите се рецензират;\n\nв) студии;\n\nг) доклади от научни форуми, публикувани в пълен текст;\n\nд) патенти.\n\n7. Публикациите, заявени съгласно т. 6, трябва да могат да бъдат проверени от Фонда чрез базите данни Web of Science, Scopus, ERIH Plus или чрез официалните страници на издателствата на списанията или монографиите или да бъдат доказани от авторите по друг начин.\n\n8. В броя цитирания не се включват автоцитиранията на автора и другите съавтори на научната публикация.\n\n| ↑ нагоре | ← назад | пълна версия"
}